  das irst van fasten spiesz item wiltu fisch wol sieden mach dir vnder eyn guts risch fuer an rouch vnd wan die groit an spolczen so haben sie gnug schume sie schon vnd mach sy ab zcu rechter moisz mit wurtzen vnd saltz versuch sie woil vnd truck sie dan mit essig ab  vnd legk in tracken ader nasz wiltu sie trucken fur tragen so streu ein teil guten gestossen ingwer dar vff 
 wurst van fischen schup sie vnd hack sie klein stoisz sie in eyn mor= sel stein thu wurtz saltz dar zcu fulle die der= me vnd sued sie ab als fisch mit win mach eyn gelb pefferlin dar vber 
 kuchen van fischenn machen bereit sie woil wilcherley sie sin foech den sweisz vf vnd loisz die groid ab  behalt houbt vnde zagel vnd das ingeweit wirf die gallen vsz dan nem dy fisch vnd hack sie klein vngeso= ten rohe stosz woil im morselstein thu mele winper vnd gute wurtz saltz vnd smaltz dar vnder das back woil vnd mach das in ein czisennlein mit gereben leckuchen so ists bereit das ander van den fischen houpt groid vnd in gerisch dar vsz mach ein vor essen schon ge= soten in win ab gemacht mit wurtzen vnd geg das sin zcwey gar hobsch essen
 fische lange frisch zcu haltenn lege sie in ein veszlin ader erden toippen vnd guß darvff guten esszig vnd legk peterlin dar an begrab das in ein grub van frischer erden wan thu der fisch vnd essig vsz nympst so guß alwege frischen essig dar an vnd tecke das wol widder zcu so blibt isz lange zcyt frisch
  item fisch crebs vnd allerley obisz vnd ouch milch ist kalter natur vnd wasser musz man mit wurtzen abtemperiren aber krancker lude natur bedarff wurtz vnd vil saltz nit
 item einen mentschen van kalter natur den verterbt alles das do kalt ist vnd schlymig als fisch  ye vetter ye scheidelicher he mache sie ader bereit sie wie wol er wil isset er dan fische vnd trincket dan dar zcu wasser so befellet ine der kalte sichtag also ouch zcehe vnd gemach= te wyn brengen den toid
 creps zcu sieten thu in einen hafen vnd verdeck sie wol gusz win essig ader wasser dar ane vnd saltz sie mache auch ein fuher steds dar vnder vnd wan sie roit werden so haben so haben sie gnug die sal man heisz fur tragen in verdecktenn schuszlin
 item wer fisch vnd milch ist der hute sich vor milch vnd wasser zcu essen vnd zcu trincken
 kuchen van crepsen zcu machen sued sie mit wasser vnd saltz vnd schele sie schon nym die scheren vnd swentz vsz mele saltz vnd wurtz hacke das vil schon bestrich dy hende inwendig mit honygk vnd welger die kuchlin zcusamen gilbe einen teig vnd zcuch die kuchlin durch back sie brun vnd gibs trocken ader in eym zcisenlin so man etc  so man sie trucken gibt so besehe sie mit zcuker schon
 ein meisterlich galrad vber fisch als salmen vnd ander groisz fisch mach die zu guten stucken spisze ye zcwey ader dry stucke in ein hultzen stucklin spisz vnd sued sy also ab mit win vnd essig saltz vnd wurtzen  behalt die brue als vor geschreben stehit behe das broid vnd thu im als vor wurd die gal= reid zcu thunne so nym lorber bletter oder die scha= len oder vf ein halb lorber vnd stosz sie mit dem gebeten brode mit der fisch brue trib das durch vnd temperire isz versuch isz abs recht abge= macht sie von wurtzen vnd saltz legk dan die fisch stuck dar inne vnd schud die galrad vber vnd loisz gestehen  wiltu so sehe aber ingberr dar vber ader cinamonj ader macis
 gesultzet fische im somer wan sie nit gern bestehen wan du die fisch bereitest so behalt den sweisz schuppen vnd groid thu isz in eynen haffen vnd sued isz ab mit win schume isz schon vnd schud isz in einen morsel stoisz isz wol vnd slags durch ein thuch mit siner eigen bru da mit isz geso= den ist ein lorberblad dar inne gestossen vnd mit durch getribben so gestehit isz legk die fisch dar inn als vil du wilt schuszelnn machen so sie schon gesotten sin nym dan die fisch bru vnd die schupen bru thu dar vnder mit wurtzen vnd allen dingen versuch was gebricht van esszig saltz vnd smaltz gewurtz im gesmack loisz isz in phannen erwellen eynen wall vnd schud isz dan vber die fisch loisz erkalten im luft vnd setz sie dan inne wiltu so m straue man= deln ader winperr dar vf das thu biezciten ehir sie halber bestehen
 gesultzet crebs zcu machen ein hoifflichs verdeuwelichs essen sued die creps mit win ab vnd schele die scheren vnd zcagel vnd helse behalt das ander wurtz  wurtz isz besondern nu mache dy brue ab also nym bersig die klein sin sued sie in win vnd essig als vil du ire dan haben wilt ader bedarfest schud sie vsz vnd nym die gall vsz den kopffen nym dan die buche scheren vnde zcagel stosz sie wol in eynem morsel zcutrieb sie mit der brue dar inn sie gesoten sin durch ein siech tuch item nym dar noch aber frisch krebis vnd alleyn die gescheleten scheren vnd ouch zcagel thu in sie in die durch getribben creps in ein phan erwelle si wol einen kleynen wall mach sie ab mit guten wurtzenn vnd saltz versuch sie was ine gebrech vnd loisz sie erkaltenn
  ein gebacks von crebissen bereid die crebis gar schon mache ein gelbis teg= lin van eiernn abgewurtzet vnd gesaltzen nit zu dunne ader zcu dicke welger die crebis dar inn yedis stucklin besonderen vnd back sye hastu nit eier so nym ein wenig saffran dar zcu vnd trags gebacken als warmm fur thu zucker dar vf
  ein gemuisze von crebsen require gut milche vnd kornbloemen safft temperire vnd rure das wol durch en ander thu ouch schoen mele dar zcu vnd temperir isz noch basz bereit die crebs woil wirff nit dan die gallen vsz dem houbt so magstu si stoissen mit win bereit oder mit schalen vnd alle thu ein wisz broid dar vnder drucks durch ein thuch machs ab mit wurtzen vnd saltz vnd thu isz in das musz= lin vor gezcworen mit mele vnd milch tempe= rir isz wol mit eym leffel ists vor nit abge= macht mit wurtzen vnd saltz so machs dan ab ists zcu dicke so mere isz mit milch zcu rechter require in fine huius capituli scilicet folio 7 alia duo fercula de cancris  moisze thu isz in ein smaltzige phanne loisz isz sieden als ein kinds musz  wiltu das warm geben ye mehe gestoszner crebs in dem musze sin ye besser zcu guter dicke vnd wenigk smaltz darvff vnd ein klein frisch ingber gezcettelt wiltu das musz kalt geben so sal das mit win ader essig gemacht werden ader die crebs sullen mit win ader essig gestoissen vnd durch getribben werdenn vnd das selbe mit eym steiblin mels ein gemusze gemacht vnd mit wurtzen vnd saltz ab bereit dar in geleit die guten groissen crebs swentz vnd schern alleyn trag fur
  ein kuchen van gebacken birren require gebacken birnn wilcherley du hast wan du dy kochen wilt so wasch vnd suber sie schoen vsz warmem wasser loisz sie widder truckenen wer sie in eim win sued vnd zcu figen leigt in ein zcyselins sie helfen als figen vnd ersprossen die gericht  schon abgemacht  wil man abir kuch= en darvsz machenn schele sie schon vnd sued sie wol  stoisz in eim morsel mit mele vnd leb= kuchen gisz dar inn milch ader win so mischet isz sich schon thu sie usz  klopphe im eyn frisch eige vnd bestriche innen die hende da mit vnd welger die kuchen woil zcu samen das kle= ber sie zcuch sie ouch durch ein gelbes teg= lyn heb sie vsz mit dem leffel in die phanne vnd back sie schon sued win vnd honig in einer phan vnd bestrich sie do mit das trag fur
 item wer diszer pirn gesoten in alle fulle macht gehaben die dynten fur fygen vnd dauen wol
 item solich pirrnn vsz eynem brod pheffer zcu essen ist ein gut armen mannes kost drocken brod darinne gererit das spieset wol vnd stercket den bosen magenn abgemacht mit saltz  vnd luter ingber nit dan mit win vnd essig
 gesultzte morchen machen hastu fisch brue als von gesultzten fischen die ist gut hastu der nit so machs also require ein wenig essig vnd wasser vnder enander sued vier klein persig ader huszblosen vnd lorberr ader die bletter vnd trib isz durch ein tuch loisz isz gefallen dan sygk isz ab saltze vnd wurtz isz ab dan schud isz vber die selbigen morchen wiltu die brue gele haben so thu saffran dar inne loisz isz gestehen dan bestick esz man ge= schelten mandelkern vnd trag isz fur item solch fulle mocht man ouch in krebsscha= len machen ader do mit fullen
  ein oil zcu bereiten zcuch im ab die hud bisz an das houbt vnd snyd ine vf nym das in gerusch vnd die gallen vsz so hack dan peterlin salue deuwementen merrich ader ander gut kruder gar klein tem= perere isz mit essig oder gutem win das isz wol fucht sie nym dan ingber neglin wol gestossen muscaten vnd saltz vnd thu isz in das gehecke fulle den oil da mit vnd bestreich in vmb gar wol vnd zcuch im die hud widder vber bisz zcu dem zcagel leg in vf einen roist loisz in bro= den ader mache stucke dar vsz vnd ryhe sie an ein spiszlin van holtze gemacht vnd wen= de ine by dem fuer vmb bisz du durch grifst so hat er sin gnug
 byber zceil vnd welsch fisch gnant sin gut gebroten vnd ingber dar vf gestreuwet vnd warm fur getragen aber wiltu sie syden ist gut ein pheffer dar vber gemacht
  stoigkfisch musz man pluwen vnd erweichen sal mit wyn ader wasser gesoten sin sin gut mit wurtzen ab bereit
 rinfisch vnd bolchenn in wasser abgesoten vnd krud darbie ader sul= sen ist gut die selben visch vnd alle geravchte durre fische mag man in pheffer geben ader neben suppen ader krude
 gute suppen  nym die durren ruben bruwe luter sie schon mit abseigunge v ader durch ein tuch in eynen phannen vnd wenig honygs dar inne machs ab mit gutenn wurtzen vnd saltz versuchs wol vnd gusz vber du magst ein erbeisz bruhe mit besseren vnd ouch zcu allen anderen suppen van gebetem brode vnd ingber thu irberen luden zcucker dar vf vnd heiße trocken fische da by
 ein kirsz musz amerellen wiesel ader ertberen musz etc  brich die stele ab vnd stosz sie in eym morsel mit kern vnd alle nym figen winber vf ein essen nym wiesz broids snydden die weiche ine win temperir isz durch en ander strichs durch ein tuch mit anderm win machs nit zcu dicke noch zcu dunne thu ein steublin mels dar inn vnde smaltz in ein phan zcurib isz gar woil vnd dy wile isz sued als eyn ander bru musz so richts ane vnd sehe luter smaltz vnd wurtz dar vff trag isz dan also fur
 ein fasten schepkese  require rieszmele durch ein sehib gereden th dan nym mandelmilch oben abe vnd halt die vnderst setz die vbersten mandelmilch zcum fuer vnd thu das riesz mele darinne er dan die milch syde bewar sie das sie nit vber gehe vnd an burne mache dar vsz ein dicks muszlin schud isz dan  dan in ein fucht schuszlin loisz kaltenn snyds in stucke als wecklyn vnd legs in eyn anderr schusselnn so nym dan die dick mandelmilch vor behalten gisz dar vber  bestick das mit mandeln
 de aurando  gebroden ader gebacks das kalt  ist ader lebkuchen ader ander vergulten  mach ein klein honyg wasser bestrich die me= tail da mit vnd flisz das golt ader silber dar vf also nasz truck isz mit boumwollen zcu wo isz nit glich lyd mache ein holtzeren schere da mit du das golt hebest vnd nit rure das an mit blosser handt anders vertirbt isz
  ein blowes musz von mandelnn ? vnd von riesz stosz korn blomen gar woil mit wasser truck sie durch ein tuch das behalt stosz mandelnn vnd zcwing sie aber durch mit dem wasser so hastu ein blowe milch dar von mach das musz mit risz als hie vor von dem schepkese wiltu so streuwe kleyn wimpere dar vff vnd versaltz nit vnd loisz nit an borne
  ein swartz gemusze require wimpere epphel birn gesotten ader gebro= ten vnd zucker ein wenigk mels auch wurtz vnd saltz  das zcutrieb mit gutem win gar woil thu isz in ein phan loisz den win in sieten rure isz woil versuch isz vnd gibs dar
  blowen win zcu machen ader wasser in schonen glasen das magstu mit kornbloemen safft vermischen ader mit einer ludern milch
  zcu groner farbe stosz pederlin zcu allen sachen als fur geschre ben ist
  wie man obisz vber ioir sal frisch behalten  epphell leg sie in einen trocken kelnerr vf ein hurd hoich von der erden vf frisch stroe loisz gerume lygen wo ein welch vnd fule wirt den wirff vsz welsch ader haseln nusz leg in frischen sand in ein ecken eins trucken kellers vnd nit in dopphen dan sie blieben nit wieseln vnd ander kirsen back ader derre sie in eim backoffen behalt sie in keseporn die do luftig sin oben in eynem husz wan du ire bedarfest zcu seltz in der fasten so leg sie in ein schon schusseln mit frischem born dar vber frenkisch truben nym ein hengel x  ader zcwelff truben mach ein guten leymen dunne mit born wasser in ein wied schaff vnd stosz die hengel dar inne das sie nit vnden rurenn henck sie in einen keller bisz du sie bedarfest zcu seltzen zcytenn so fulle ein schaf mit born wasser henck sie dar ine als lange bisz der klei= be erweichet vnd floisse ine ab dar noch be= gusz sie mit anderm frischen wasserr schon loisz trucken vnd trag sie dan fur sangen van weis ader kornn nym sie ab so sie senge sin vnd derre sie in eym backoffen ader an der sonn behalt sie entboir als die kirszen wan du die haben wilt so leg sie inn frisch born wasser sie kommen widder zcu irer krafft item durre birn magk man van allen geslechten ouch also behalten
  fische vnd wiltprod zcu behalten musz man saltzen vnd derren vnd trucken behalten
 van durren ruben snyd sie an stuckelin van den aller besten so man ein gerings brulin darvnder sued vnd mit milch smaltz vnd saltz abgemacht das ist gerecht
  item gereucht fleisch mit nesseln het lange
 huldermusz zcu machen brich hulderblud in ein sydend milch ein gut teil loisz sieden trieb isz durch ein tuech mach einen herten deick von eiernn vnd welle dar vsz dun bletter snyd den teig klein in wurm= lens wisz thu in die sydend milch das sie vm mersz siede vnd rure das gar wol das isz sich vermische saltz isz vnd mach isz ab mit milch smaltz
 huldermusz van beren require holderberen wesch sie schoen nym dan wisz gebeheds brood stosz die bere vnd brod mit gutem win ader huner bruhe thu geribben lebkuchen ader honygk darzcu machs ab mit wurtzenn triebs durch ein tuch in einen haffenn oder in ein phannen loisz wallen vnd sehe wurtz darvff
  musberen musz als disz nehist
 item ein ander birn musz snyed birnn in ein klein kurtz heifelin die gut sin schele zcwibelnn thu win saltz vnd smaltz dar ane verdecks wol vnd setzs in die glued isz verzceret sich vnd muesed sich recht richts an vnd sehe ingber darvff
  epphel musz mach ouch also snyd kleyn snytzlin ein wenigk milch ader win vnd ouch wurtz saltz vnd smaltz verdecks wol loisz siden bie dem fuhir klein nit zcu grois
 bromberen musz ader von wieseln ad mulbirnn stosz die brombere in einem morsel thu wisz brod dar zcu strichs durch ein tuch nym dan mele vnd milch zcwer gar wol thu isz vnder eyn ander in ein phan vber ein fuer rure isz wol versaltz isz nit das wirt ein birn musz richts ane vnd sehe ingber dar vff die phan sal sin smaltzigk ader thu smaltz dar an das nit ane borne
 kirsen vnd amareln musz mach ouch also an das man die mit kern vnd all stossen musz durch getribben mit win wasser vi ader mit fleisch brue require supra folio 4 
 ein mandel groene bloe ader gele so acht vff manig golt mangolt oder dattel kornbloe= men ader vf ander groene bletter die do vnsmack= haftig sin anders nemen sie den mandelnn ire craft also ruten  der glichen  wol theden dar vmb nym kruder die nit gesmack vnd doch gute farbe ha= ben dan mach ein mandel milch als sidde ist vnd slag sie durch mit dem gronen wasser dar zcu mach gute fisch brue do persig inne gesotten sin vermisch das wol vnd loisz gestehen so ists vine vnd grone so du sie wilt fur tragenn so brich sie vff ein schussel als glas milch ver= misch den? zcucker vnd saltz mit en ander das sehe dar vff nit zcu vil vnd setzs fur wiltu vor irber geste  dar inne stossen golden mandelkernn ader wies vnd vergoldet das ist gut vnd gerecht
  ein hofelichs zcenen von mandelnn nym mandelmilch mit wasser durch gestrichen  mach sie warm in eynem hafen rure sie gar wol nym ein beleibt brue von fischen vnde persig ge= soten ader van kelber ader schafs fussen wol lu= ter gestanden abgesaltzt vnde die mandel milch do mit vermischt lasz isz erkaltenn vnd gestehenn brich sie dan vf in eyn schusselnn bestrau isz mit zuckerr setz fur 
  ein mandel kese require ouorum slags in die mandelmilch gar wol tem= pererit sied sie wol vnd setz ab wiltu wurtz dar inn thun ader wiltu sie gelb machen das mag= stu thun vnd wan sie gesotenn ist vnd von den eiern hard wirt so teuck sie mit einem leffel wol zcu samen thu dan ein sichtuch in ein phefferphan das ist ein thurch slag vnd schud den kese darvf losz das molken wol abgehenn wiltu ij iij ader iiij schusseln machenn so richt sie ane vnd besehe sie mit zcucker vnd gib sie dar
  ein gebacks von obladen require fygen wimperr erwelle sie vnd hacke sie klein machs mit wurtzen vnd saffran ab vnd saltz dar zcu tempererr isz wol nym eyn oblait zcuch die figenn darvf vnd ein ander oblaid  dar vber zcuchs durch ein teiglin von weissem mel vnd back  backe si schon
 ein gebacks von mandeln und riesz mach ein dicke mandelmilch mit wasser durch gestrichen nym riszmele klein durch ein sehib gereden lasz das die milch erwallen sehe das mele dar in  rure isz wol vnd mach ein dicks musz dan mach auch ein dunnes teglin  mit warmem win gilbe den wol vnd schud das musz vsz vf ein schons bred das fucht sie vnd losz das kalten  dan snyd da von als wegk vnd ouch als finger lang vnd zcuch das durch den dunnen win teck vnd back isz in smaltze ader ander vett noe der zcyt
  ein ander gut gebacks nym figen wimper vnd erwelle sie in einem win stosz sie in einem morsel mische mele vnd wurtz  vnd mach hobsche kuchlin dar vsz durch ein  die zcuch durch ein teglyn van warmem win vnd weissem mele gemacht vnd gegilbet vnd back sie dan werden sie gele
  ein hoffelichs essen von erbissenn sued vnd pelge die erbs schon mit einem wasserr sei= ge die bruhe ab  vnd behalt s die selben brue zcu gebeheten suppen ab gemacht mit wurtzen kume zcu prufen vnd gegilbet nim der erbis in eine suber beckenn zcu rieb sie mit eym grossen leffel gar wol nym ire vf ein essen vnd thu sie in einen pef= ferphan slag sie durch mit der hand in gut schusz= len habe die phan hoch so werden die erbs gezcet= teln als regen woerme sin grois vnd klein die be= war gantz zcu behalten das du sie nit brechst vnd eben in die schusselnn vnd nit vber hangen das loisz gestehen vnd dan sued ein guten wyn mit honig dar vber gesprengt vnd zcucker dar vff gesewet das smecket woil so die erbis nit versaltzen sin 
  ein ander von erbissen van erbissen kuchlin gebacken lind vnd gut in ey= nem phefferlin van gebeten wissen broid abgemacht mit saltze noch sinem rechten sidden versuchs
 ein mehel pheffer behendlichen burne ein mehil in einem smaltz nit zcu fast tem= pererr isz mit win gilb vnd wurtz isz ab back erbiszkuchlin vor gelert back sie  vnd schud den peffer dar vber
 ein galrad zcu ingemachten crebszenn require cancrorum quantum volueris sued sie ab in win vnd ouch in essig thu ab die schalen vnd thu das bytter vsz den koipfen schele die scheren vnd die buche thu sie in eynen morsel dar zcu mandeln vnd ein wiesze crumen brods dar zcu  stosz wol mit gutem win slags durch eyn tuch vnd thu isz in ein phan vnd smaltz dar inne vnd machs ab mit wurtzen vnd saltz versuchs ists dan zcustargk  so tempererrs mit wasser so das essig win vnd wurtz rechte moisze haben gib sy vff setz sie fur kalt ader warm bestrau sie mit welschen wyn= beren ader frischer ingber so du sie warm gibst wiltu sie kalt geben vnd woil gestanden sie so bestigk sie mit mandelnn
 gefullte crebs zcu machenn sued sie in wasser schele sie schoen lege die gu= ten groissen crebs scheren vnd swentz besondern nym die anderen gescheleten kleinen crebs buche vnd scheren die hacke gar klein vnd slag frische eyer darvnder so vil vnd die mynge der cre= bisz ist menghe sie ab mit wurtzen vnd saltze gilbe sie en wenig hacke petersil bletter allein vnd keinen stengel dar vnder  knethe isz mit einem rohen eye so blibs kleberig vnd by en ander nym dan dy ruckschalen vnd full sie wol vnd stortz dan ein ander ruckschalen dar vber ein houbt hene das ander here einen buch gein den andern wiltu sie dan broeden so stosz zcene ader drie in ein spiszlin legk sie vff einen roist nit zcu heisz bisz das dy fulle starck vnd gerecht werdenn so gib sie als warmm fur wiltu sie aber roisten in eym smaltz bisz die full gnugk gewinnen dis magstu auch thun bisz sie gerecht werden gib sie ouch hin  nym dan das ander teil der behalten crebs  schon geschelet vnd rein bereit thu sie in ein morsel vnd ein broszem wiszs brods dar zcu stosz isz vnd tribs durch in ein tuch so legk dan die aller groisten krebsz swentz vnd scheren darine machs ab mit wortzenn vnd saltze  lasz sie erwallen vnd richt sie dan ane das heissen gestoissen krebis
 ein hofelichkeit hir zcu wan die bru schoen bereit ist der ge= stoszen krebs abgegilbt gewurtzet vnd gesaltzen so nym dan ein wies broid vnd machs in wen= dig hoil als ein sturtz ader klockenn nit zcu groisz ader zcu hoch stosz de g dye geschelten scheren dar inne vnd sturtz sie in ein schuszlin ij iij oder iiij sturtzenn dar nach der gest vil sint vnd schud dan der gestossen krebs dar vber wo isz blois were das beschud mit eym leffel vnd legk die kleinen swentz buche vnd scheren vmb vnd vmb dar zcugetruckt in die bru das nichtes blois sie vnd trags dan fur besprengk wenig oben mit l???g?? schonem milchsmaltz vnd luterr
 ein pasteden van crebsen nym einen starken teig vor gelert einen teighafen in einem haffschirben mach einen teig dar vber einen deckel sud die crebs an saltz schele schon vnd leig sie zu samen hack peterlin gar klein nim frisch eyer hack s klopf sie gar wol vnd schud sie in den teighafen snyd gute birn lenglecht snytz vnd stois sie in dy full nym fy= gen wimperr die crebs scheren swentze buche stois disz alle noch der lenge dar inn nym dan guten wyn den mach ab mit wurtzen vnd saltz versuchs was im gebreche vnd schuds in den teighafen vber die fulle vermach die decken dar vber von dem teighafen verdempfs wol slach ein eye oder zwey beslag die renfft da midde so weichen sie nit thu ein smaltz zcwischen den teighafen und schirben setz ine in einen backofen lois syden ader broden sich ye dar zu gibts rouch so bur= net isz an das were mit dem zu gusse des milchsmaltzs so gereds vnd wirt gerecht
  gemusze  ein musz von mandeln vnd fischen nym das ingweide vsz reynige vnd hacks wol wart vff die gallen nym das bredig der vische suds ab ane wurtz mit wasser das seige abe thu die bruhe hyn vnd stois die visch gar wol mit mandelmilch vnd mit wies= sem brode geweicht in mandelmilch tribs durch mit gesodem weichem rysze thu isz in ein phan vber ein fuher lois erhitzen rure isz wol vnd versaltzs nit ists zu dicke so thu mer mandelmilch dar zu machs ab mit zucker vnd setzs fur
 item pullus galline vt festinanter assetur require butirum vini modicum b? in olla noua vel sartagine in primis
  ander teil diszs buchs von fleischspies von hunrern eyn essen wan sie wol gesoten sin zuleig sie in vier teil nym das bretig zu hack vnd stos isz wol in einem morsell also nym houbt kra= gen vnd alles ingerusch vnd stos do mit nym eier pe= terlin vnd zcwirre eyn leffel ful mels weissen das schud dar ane mit wasser ader win gegilbt mit saffran so isz all wol gestossen ist thu isz vsz vnd nym die ander glidder der huner vnd beslags mit gestossem teig vmb vnd vmb ydes stuck glich als kuchenn netz die hende in win strichs woil zu vmb vnd vmb legs in die al= ten hunerbru in eynen widen hafen das die selbe bru dar vber gehe loszs also sieden vnd sin die alten vetten huner gut dar zcu so isz nu gesoden ist so mach die selben bru ab mit saffran wurtz vnd saltz straue peter= lin dar vber klein gehackt vnd richts an wiltu isz bes= ser han so nym fyger peterlin in das gehecke kume zuprufen vnd wie kleyn die glidder sin sal man doch ydes besondern vmb slahen vnd in leigen ein solichs geheck an mele mocht man zu guten hunerfullen machenn
 ein hunerfulle die lebernn vnd magen wol gesoten hacke kleyn in die fulle mustu essyg vnd rauten zcu haben vnd phefferr ist ire wurtz  der sie gernn isszet das gehort groben luden zu
 ein hun sieden broden oder fullenn bereids schon weide isz vnd schurffe die darmen nym koph kragen lebernn magen vnd alles ingeweid suds in eynem hafen ader phannen gar wol mit peterlin slae rohe eyer dar inne wurtzs ab vnd saltzs hack ein altes specklin dar vnder vnd klein wimbere ader ge= broden birn kneds wol vnder eyn ander das ist die fulle dan entblosse das bereite hun vmb vnd vmb full isz schon mit einer seitfarb stricks zu vnd erwelle isz in wasser do win vnd essig inne sin das isz erstarre vnd die fulle erkecke stosz ? an lois broden siddlich vnd begusz isz ye an dem wendenn das ist gut
 so du aber  das hun wilt sieden so bedarf man das ingeweide nit sieden hacks vngesoden vnd bereid die fulle do mit als vor vnd sued eins mit dem anderen in ydelm wasser saltz zcimlichen der hafen sal wied sin das isz nit ane bornne feyms schon vnd bedecks wol gusz lutzell dar ane so blibt die bru wol smackend so du isz wilt an richten machstu isz mit wurtzen vnd saffran ab machenn vnd versuchs woil
 gestossen huner mach so ader vogel sued die altenn vetten huner wol feym die bru mach sie luter als ein reyn wasser gusz nit mehe dar ane saltz vnd versuds nicht thu die huner vsz behalt die brue seige das feist ab in eynen  vnd die mageren brue in andern haffen  die losz beide also stehen wirf dan dy huner vf die banck zcuch die grossen bein vsz  dan hack sie gar klein weiche eyn wies brosem brods in der mageren bru gar wol nym dan das brod vnd huner vnd stosz gar wol in eym morsel zcwings durch ein pheffer tuch mit der mageren huner bru stoszs ander= weit vnd zcwings aber durch ists zu dun so thu mehe wies brods dar inn vnd zwings durch ists zu dicke so zcwings an brod durch thu isz in ein phan erwelle isz machs mit wurtzen vnd saltz als isz nu durch ist gangen das heissen vnd sin gestossen huner thu dar vf einen luteren smaltz vorbehalten also merck allerley vogel gestossen also gemacht vnd mit soden farb ab gemacht
 von anderem gestossen vleische nym kalphfleisch wiltbrod ader ander fleisch das do bredick sie als do man knodlicht vsz macht vnd das nulichen geslagen vnd frisch ist suds an saltz schu= me isz vnd seige die luter ab bru luter ab die behalt stosz in einem morsel gar wol mit en wenig semelbrod strichs durch ein duch mit der bru vor behalten ver= misch die mit win vnd essig doch zu pruffen wiltu  isz dick han so klaph eiger totternn mit der selbigen durch getribben bru wiltu isz dun so loisz an eyer aber mit wurtz vnd saltz vnd luterem milchsmaltz gibs dar vff vnd gibs dar wiltu isz dan dun dar geben so mache gebeds brod gibs dun fur eyn suppen so ists gerecht vnd gut
 ein galraid warvber man wil nym wiesse dun brod snidden behe sie wol vnd born sie vff einem ? roist suber sie vnd legs in einen guten war= men win weich sie wol vnd tribs durch eyn tuch nym fiegen winber geribben lebkuchen tribs durch mit einer huner bru ader fleisch bru vermischs vnder den pheffer nit zu dicke noch zu dun rure winber dar inne in hafen suds wol vnd rure isz steds loszs nit anburnen machs ab mit wurtzen ingber pheffer vnd saffran vnd was guter wurtz sin zcuchs von dem fuer vnd rure isz steds biszs kalt wirt vnd lohe was du von wiltbrod ader von gestoissen gepresten swinszkopphen ader von gebrotem klein centrig vingers lang snydest vnd vber gesoden kalt huner ader vogel an richts so gusz die galraid vber isz gestehit balde dar vf mack man sehen frisch gestossen ingber vnd smeltze ein klein speck= lin mit grieben so ists bereit gibstu isz aber kalt so be= darffestu des specks nit allein den ingeber das sted wol
 ein gepresten swinszkoph suds in eym suberen kessel das die bein dar vsz fallen vnd lois werden den suber schon zuch die bein dar vsz snyd die swarten da von hacke das ander nym die orwangen vnd zungen stos wol in eym morsel mit en wenig bru das mach ab mit wurtzen vnd geribben lebkuchen als vil du bedarffest nym die swarten vnd seg sie vf eyn fucht pheffertuch thu das gehecke in morsel zcu dem gemechte der zcungen temperirs dicke vnd nit zu dun slags vf die swarten machstu grosz ader klein winber haben der welschen thu sie in  das gemechtze richts mit den hendenn zcu vmb vnd vmb vf dem tuche slach das tuch zu wol eben ver= fefts mit eynem faden vnd legs all in eyn pressen zcwischen zcwei breder die breid gnuch sin hastu der pressen nit so beswers mit steynen gnuch vnd losz truc= ken ader in der pressen stehen tag vnd nacht bisz isz wol trucken wirt so bereit ye zu eynem pheffer stuck her ab gesneden als vil du wilt
 wiltu von dem gepresten swinszkoph ein gebrods machen so snyds zcentrig einer spannen ader zcwo lang spicks mit einer nateln vmb vnd vmb klein sinwelle specklin machs einen smalen hultzen spisz stos ane vnd legs zcum fuer des irsten wende ine sitlich von dem fuer vnd dan ye neher bisz er durch hitzet so hat he sin gnuch versaltz ine nit wan er vor in dem gemecht gesaltzen ist hastu nit speck so begusz ine yehands mit einem luteren smaltz heisz gemacht ader mit einer heissen fleisch bru also thut man rechbroden lendenbrodenn ader was man von wiltbroid ader geflu= gel broden wil
 ein fulle in einem broden oder geflugel sued ij hart eyer vnd hacke ein peterlin gar wol dar vnder vnd en wenig welscher wimber auch ge= broten epphel ader birn kneds durch en ander mit einem rohen eye thu wurtz dar in vnd wenig saffran ein klein saltz vnd fulle inne so du die broden mit eym finger mit eym hultze oder messer wol durch griffen hast vnd ingefult so versorgs mit zcwecken ader verheft die fulle mit faden das sie nit vsz gehe du machst ouch ein gehackt specklin ader thu milch smaltz in die fulle ob du wilt
 zcu einer sultz ein bru nym jung swins oren vnd fusze  dry ader vier kleyn persig sueds rein in eyn nuwen hafen an saltz so das nu recht vnd wol gesoden ist seig die bru ab in eyn  nywen suberen hafen die behalt nym dan die bein schele das fleisch ab nim das selbige fleisch dar noch vnd die persig stoszs in eym morsel nym dar zu keyn brod mit siner eigen bru tribs durch eyn pheffer tuch in einen reinen naph loisz gefallen seig die bru reyn vnd sitlich ab loisz das trube an dem boden vnd wan du was vbernechtigs hast von hunernn ader vogelnn ge= soden ader gebroden das leig in ein schusseln nim dan die sultzbru thu sie in ein phannen loiszs erwallen machs ab mit wurtzen saffran vnd saltz gusz sie also heisz vber das fleisch lois gestehen an der lufft im somer setz sie in einen keller losz gestehen so hastu ein vien luter sultze als das golt das macht der saffran vnd das luter abseigen so du isz salt fur tragen irberen luden so besticke die schusseln mit wiessen geschelten mandeln das stehet woil
 ein lebersultz mache also sued ein gut kalbs gelunge gar reine seige die bru ab behalt sie schon vnd versaltz er nit dan nym die lebernn vnd schons brod geweicht in win mit honnyg gesoden do mit stois die lebernn trybs durch eyn tuch in ein besonderen schusselnn vnd behalts wiltu das die sultz hard gestehe so nym die irstenbru vnd sued kelber fusz dar inne vnd ouch iiij klein persig ader ij lorbernn bletter weiche ein schon brod aber in der selben bru tribs durch mit der bru die selben zcwo bru vor vnd ytzt durch getribben machs ein bru dar vsz vnder rure isz wol machs ab mit guten wurtzen vnd saltz du machsts gilben ader nit allein das sie schoen sie vnd wol abgefeymet ee das man sie durch tribt versuchs wol vnd schuds vber vnd lois in der luft erkalten
 lungen kuchen nym kalbslungen miltz vnd hertz ane die gallen hacks klein vnd wie man die knodlin macht also machs ouch wol bescheiden kuchlin mit saltz vnd guten wurtzen vnd all gar schon gesoden vnd ouch  trucken in geleidt zcu allem anderen fleisch huner kel= bernn ader wiltpret isz sie von vogeln ader anderm zcemelichen fleisch stucken so fugen sich die lungen kuchlin wol do by
 zcweierley lungen kuchenn die irsten van ine selber mit eiern wol gehackt vnd ge= stossen auch peterlin wurtz vnd saltz darinn gethan vsz gewellet mit einem rohen ey vnd flache kuchlin dar vsz gemacht vnd so sin sie von ine selbs die andern kuchen nym hertz miltz wol gehackt mit harten eiernn wol gestossen in eim morser vnd geribben lebkuchen vnd en wenig saltz so sin sie gnuch gemacht dan kneds mit rohen eyernn vnd mach kuchlin dar vsz die sud als huner vnd leg sie in die lebernn sultz vmb vnd vmb zcu anderem fleische ein grois prenten vol vnd be= hud die vor katzen in eym keller
 ein gebacks von kelber lungenn hacks gar klein mach einen teig von eyer toderen ge= wurtzet gesaltzen mach ouch dur vsz kleine klein kuge= lin zcuch sie durch einen dunnen struben teig back sie wol in eim smaltz die sin gut
 ein lebersultz gele zu machen musz man der durch getribben bru gilben wan sie durch das pheffer tuch getribben ist er dan man isz vber guest vnd wie man die bru vber gust so besteds besteds also das man ime nit anders kan gethun vnd musz also bliben
 item in die lungen kuchlin mag man alles das hacken das von hunernn vberblibt koph kragennn darme vnd alles ingeweit das vereynet sich do mit man mag ouch die selben kuchlin in eyner bru essen verheft mit eynem kleinen specklin oder ab gemachtmit hofflichem sidden zu verstehen als mit milch smaltz vnd wurtzen schon vergilbt
 gut knodlin von fleisch wilcherley das ist hacks wol thu gehackten peterlin dar inn machs ab mit wurtzen vnd saltz thu ein klein speck=  lin dar zcu slach zcwei rohe eyerr dar inne mach ku= gelin dar vsz sued sie mit hunerbru ader mit ire eigen bru gilbe sie wol vnd richt sie dar soliche kugelin macht man zu lebersultzen leigenn vnd do mit vereynen
 ein holbroden von kalbfleisch hacks klein vnd wol thu isz in eynen morser slach ydel gute eyer totteren dar inne vnd eyn wenig schon mele wurtzs im morser ab mit saltze stos wol vnder ein ander behalt das wiesse klopphe isz vf halb dan mache einen breidleichten gense spisz den bicke rue nym das fleisch vsz dem morser bestrich den spisz mit dem eiger kloir vnd netz die hend dar inne vnd kleibe das fleisch vmb vnd vmb den spisz gar wol lenglich in eyner dicked gar eben drucks wol zcu mit nassen hendenn als lang der brode ist leghe ine zcum fuer zcum irsten klein kolnn vnd sitlich wende ine vondem fuer vnd dar noch ye rischer kolnn begusz ine mit eym zcurloissen alten specklin ader milchsmaltz du machst ouch den speck snytzlin ader gehackt vor dar in thun ader milchsmaltz so fuch= tet isz vnd bridt vil schoen ader an vnderlois wend isz vmb fyer nit so wirds risch synd lange snytzen dar in vnd sehe ingber pulber dar inn stich mit eym hultz dar in nym ein fleisch brue die gilbe schoen thu smaltz dar an hitzs in einer phan begusz den broden do mit so blibt er lynd vnd gut
 ein gut lumel brode nym die niern vnd schoiff broden waschs suber nym den sweis rieb lebkuchen dar in tribs durch eyn tuch thu isz in einen hafen win vnd essig dar zu wil der sweis nit gernn durch gehen so gusz win dar in ader fleischbru vnd trieb den lebkuchen vnd sweis durch lois stehen vnd snyed die nyeren vnd das fleisch wurffelecht thu isz dar in vnd lois sieden menge isz mit saltz vnd swartzen wur= tzen ab
 ein gut rechmusz nym die beyne vsz dem fleisch vnd die schulderbroden vsz dem rucke wo isz morb sye wasche isz vsz warmem  win den thu in den sweis vnd geribben lebkuchen strichs durch ein tuch auch snyd das fleisch als wurffelecht thu isz dan in den durch gang in einen wan isz schier gesued so machs ab mit guten wurtzenn ader rieb mehe lebkuchen dar in vnd saltz versuchs machs mit swar= tzen wurtzen ab
 einen fischbroden mach glicher wisz gar nae als den holbroden vor gesagt nym einen hecht bereit ine schoen  lose im den groid ab vnd mit wurtzen abgesoden als er sin sal  behalt die bru stos ine in eym morserr mit winberen vnd honyge gesoden mit wurtzen vnd saltz vnd ein wenig mele das tempererr wol mit ein wenig milch smaltz slags vmb einen spisz als den holbroden lege ine zu dem fuer nym das houbt groid vnd den swantz hacks zu stuck= lin mit dem sweis suds ab mit win gar wol rieb leb= kuchen machs ab mit wurtzenn vnd saltz ader mit der fischbru versuchs woil wiltu den hecht vor nicht syeden so hack ine gar klein vnd stos ine wol in eym morser vnd bereidt ine mit den speciebus vorgesagt
 kuchlin von wilt brod hunernn vogeln ader anderm fleisch bereid vnd sued sie vor gar recht thu isz vnd hacks gar klein bereids ab mit wurtzen vnd saltz stois in eym morserr slag eier dar inne nit zu dicke dunne das isz sich zu kuchen machenn lois backs brune das mag man vsz eym phefferlin essen ader sust vor gebrod
 ein wachteln brie sued vnd bereid sie in einer fleischbru thu sie vsz in eynen morser rieb lebkuchen dar vnder stois wol mit wiessem brod rieb guten kese dar vnder triebs durch mit der wachteln bru vnd win thu isz in ein phan erwelle isz machs ab mit wurtzen vnd saltz straue ingber dar vff an der anerichten vnd gibs fur
 ein rehech musz  behalt den smaltz sweis vom rehe sued das inge= rusch vnd die bret hacks klein netze ein brod in der bru strichs durch mit der bruhe vnd dem sweis thu isz in eynen phan vber das fuer lois erwallen machs ab mit wurtzen vnd saltze hastu dan ge= reucherd gesoden fleisch ader ander gesoden wiltbrat ader gebroden das machstu trucken darin legen vnd das gemusze dar vf schudden vnd an der anericht mit ingber bestrauwen vnd einen lutern smaltz dar vf thun
 ein gebacks von kelber lungen hacks klein mache einen teig von eier tottern gewurtzt vnd gesaltzenn mache klein kugelin dar vsz zuch sie durch einen dunnen struben teig back sie wol in eynem smaltz die sin gut finis secundi capituli
 das dritte teil von eier spiese  kugeleicht eyer zcu machen rieb enwenig semelbrods nym eier totternn an das wies  klopphe die totternn das broid muscat vnd saltz durch en ander fulle die eier schalen mit eym hultzlin rure sie fast bis das ful werdenn nym ein kophlin von einer andernn eiger schalen salb die bynnen mit eyer kloir sturtzs vber das lochlin des gefulten eygs roist sie in eym smaltze ader broid sie bie eym fuer ader magst sie syeden wie du wilt so sin g sie gut vnd gib sie dar item soliche fulle mag man in krebs schalen fullenn dar inne gehackt peterlin saluey ader welschen merredch auch gundreben vnd andernn guten krudernn en wenig so gebroten  vnd gestossen mit wurtzen abgemacht also dar ge= geben in ein brulyn vor geleret ader trucken wy man wil ists gut vnd gerecht
 ein stercks gebacken mach einen v teig von ydel eigern vnd schonem mele rieb lebkuchen dar vnder vnd kneds mit eynem guten gesoden honyg win zcuch den teig vf einem breed mit eym welgerhultz snyd dan snidlin vingerslang vnd breid vnd back sie also
 kroiszs eyger zu machen brich die eiger an den spitzen hubschlich vf thu dar inne wurtz vnd saltz rure isz mit eym hultzlin wol vnder ein ander vnd ist zcydmers rindernn ader muscat ader muscat blud zcemelich vnd die best wurtz hie zcu sal man nemen zu dissen eigernn mach das lochlin oben mit eiger cloir widder zcu vnd sturtz dar vnder also magstu sie broden in eym smaltz ader in heisser eschen das sie keine an rure
 ein hofeliches eier essen nym eiger vnd mele mach einen lynden teig verbe ine als hir noch volgt von kornbloemen vnd von krudernn mache eins bloe eins grun eins roid eins gele ader wies zcutrieb den teig mit eym welgerhultz vnd verbe ine dan an einer sieden vssen mach bletter darvsz v als krepphen vnd hack wiltbrod isz sie ge= soden ader gebroden des glichen kromet vogel ader ander gesoden ader gebroden ader des glichen huner welcherley gehecke das ist knede ine mit eynem rohen eye abgewurtzt gesaltzen vnd gegilbt so legs also vf die bletter die schyeblecht gesnydden sind erbreid das geheck als dun die bletter sin leghe ein ander blad darvber das salbe vmb vnd vmb zcu als fladen vnd back sie in einer phan wiltu dan gern so magstu fyn krepphen machen wen die gebacken sin so strauwe zucker dar vff an der an richten setzs fur in so= lichen bleddern ader krepphenn magstu eyer backenn in zcweier ader drierley wies mach gerurdt eyer  mit wurtzenn saltze vnd gilbe sie en wenig vnd ver= berg die vnder die bledder als vor geferbt ader vnge= ferbt vnd back sie zcum andern mol sued harte eiger hack sie wol thu peterlin darinne vnd wurtze verkned sie mit einem rohen eye das ver= gilbt sie  legh sie inn als vor vnd back sie zcum dritten mol magstu allerley gesoden fleisch nemen durre ader grun wol gehackt vnd mit eym rohen eye verkneden an gele mit wurtzen vnd saltz nicht zu= vil vnd trucken in geleid schon vermacht vnd gebac= kenn wiltu gern so magstu gern epphel in disse dry geback hacken vnd wol vnder ein tempereren vnd also zcerdlicher kuchlin vnd krepphen backenn
 ein schoch zcabels geback gefult von funff farben back ein blad von geklopften eygern totternn vnd eyn klein saffran dar vnder das isz gilbe sie nym der eiger vf ein essen ader zwei drucke peterlin saft dar inn durch ein suber tuch tempereres wol so werden sie grv= ne mach einen teig als die hasenorenn nit zudicke noch zudunne snyd bletter dar vsz back sie nit zubrun wiltu sie bloe han so drucke kornbloemen saft dar in vnd das wirt zcweier ader drier ley so man wol hat gestossen in eym morser mit luterem wasserr wie vil der kornblomen sin so ist der irst druck bloe said der ander bleicher der dritte noch bleicher so ists mit allen varben von vszdruckenn von allen bloemen vnd krudernn  an rosen die hat nit mere dan iren gesmack vsz gedruckt vnd vndergemischt ire safft an allen scha den in alle essen so man die an richt dar vnder tempereret so smeck dar zcu vnd vndersetz den smack in einzcyen also magstu wol nemen violen vnd was von krudern vnd bloemen wol smeckt gestossen vnd gestrichen durch ein tuch vnd alwege den safft behalten thu ine inn ein glaseren geschirre bisz du sin bedarffest gar schon bedeckt vor muckenn vnd spynnen   item nym epphel back sie brun in smaltz thu sie vsz  leg sie vf ein banck wurtze vnd saltze sie zu mos= sen nym das irste gele blad strich die epphel dar vf nit zudicke noch zu dunne dan nym das grvne blad vnd lege isz vff epphell dan mach ein gele full von eyernn gewurtzt als geruret eyer nym dan das bloe blaid vnd legh isz dar vf die fulle vnd nym dan ein ander farbe wie der teig geferbt ist ein blad legh dar vber so dan die bleder vnd fulle by ein ander ist schoen vf ein ander geleigt so nym ein frisch eier klore vnd bestrich sie vmb vnd vmb heft isz wol vnd machs lenglicht als einen weck snyds zu stucklin vnd stois an eynen hultzenn zutetigen brei= delechten spisz ye zcwei oder iij zusamen an eyn spiszlin mach eyn dunnes teiglin von milche vnd eygern ver= gilbt zuch die spiszlin dar durch vnd legh sie widder in einen milchsmaltz back sie bruen trags fur vnd wan das vfgesnydden wirt so hat ein ydes sin farb das die geste sere verwondert
 ein angeschreisch geback nym eyer geribben kese mele vnd milch mach einen starcken teick den zcuch vf einem brede gar dunne snyd ine als die wormlin halmen grois vnd vingers lenge schus das in einen heiszen smaltz die back be= sonder sehe zucker dar vf an der anerichten gibs an fastagen vor ein gebrods in flachenn zienen schusselnn 
 ein ander formen snyd den teig als die glais ruten ader clehebletterr ader rosen die mag man auch also backenn wiltu isz vergulden so sals wol kalt sin das bestehit
 vsz dem selben teige eyn peffer essen sued eyer hart nym den dotternn gebrotenn epphel oder birn hacks vnder ein ander nym enwenig saffran in win vnd milch temperers vndereynander das isz dick blibe mach fladen vsz dem teige thu das gehecke dar vf slach  ine zcu vnd welger isz in den henden kugelecht wie vil du haben wilt back sie in luterem milchsmaltz vnd legh sie in den peffer heis ader kalt sehe ein= wenig luter ingber darvf so nym dan des hart ge= soden wiessen des eies snyd klein stucklin als wurf= fel sehe sie ouch darvf machs ab mit enwenig milchsmaltz das stehit wol vnd ist eyn guts gesunds essen mit dem selbigen teig mag man machenn als die gefulten eyer ader als die gefulten krebs fur= tragen in bruen ader win suppenn ader in pheffer
 ein frempts geback heist snabel nym wies broid snyd die ryndenn do von mach dar vsz dunne snedden leg sie vf eyn bred snyd die ryn= den als tellerr nym epphel die snydd zu viertelnn ader halben viertelnn roist sie dar noch hack sie klein saltze vnd wurtze sie was wurtze du hast peffer ader ingber vnd saffran hacks durch en ander slag wol geklopt eyer dar inn kneds durch ein ander so du die fulle hast bereidt so strichs vf eine snydden vnd deck ein ander dar vber das die vnder= ste snydde gar nohe zu der vberen reiche verhefts mit eym eierklor das sie bie ein ander bliebenn vnd back sie wol schoen item wer die selben snabel von mancherley farbe han wil der zich das brod vor hene durch ein grun saft roid ader bloe wie das vor ist geleret aber an farbe das zuhaben mag man isz in winsuppen ader pefferr geben ader in galraid ader lebersultzenn ader in kese bru wie man wil
 ein ander guts geback kondt von eppheln von birnen nym vom besten winter obis epphel ader birnn roist sie schon in milchsmaltz rere wies brod dar inne vnd hart eyer dar inne gehackt zuslags wol mit gutem win ader mach ein teig dar vsz zu rechter moisse vnd klein kugelin darvsz gemacht geschos= sen vsz der hand in den smaltz ader mit eynem kleinen leffel ist eyn gut gebacken trucken ader nasz in kesebru ader pheffer  
  vergulte kulchen zu backenn nym geslagen golt wol geribben vf eym stein mit wasser als die golt farbe ader moler farbe magstu gebranten win han ist besser do mit wol getribben das isz starck wirt vnd glitzernn so nym dan eynen dottern von eym rohen ey dar zcu riebs anderweit mach kugelin zuckarat rosat violat ader muscat hofelich klein als dumen gleder slach die hende in eyn wasser welle vnd mach sie rondt zcuschen den henden nym ein starcke phahen federen vnd bestrich die ku= lchen mit der goltfarbe behendlichen vmb vnd vmb stos ein messer ader eyn hultz dar inne das du die kulichen vber all mogst bestrichen leig sie noch ein ander vf ein schon bred als vil du ire han wilt vnd back ye eins noch dem andernn in fullem smaltze das isz dar inne swymme ader weire das sie sich vnder ein ander nit ruren nym sie mit eym lochereichten leffel vsz das sie wol ersien so bliben sie schoen dye gib vor gebrods als tracken
 gute strubenn zu backenn nym ein hant fulle peterlins stois mit wasser vnd eym wies brosem brods triebs durch ein tuch nym eyer vnd mele mache einen guten struben teiglin versaltzs nit nym den durchgeslagen peterlin vnd zcedde ine inn die phann nit zcu dicke vnd das die phan nit zu enge sy
  von krepphen zu backen von eppelnn von birnen brode epphel ader birn vor hyn gar schoen thu sie in einen morsel slach ein eye ader zcwey darin vnde eyn klein saltz stoszs vnd wurtzs gar wol vnd fulle isz in die krapphen wiltu ander krapphen machen von eyernn so magstu wol peterlin vnd meyland ader ander gute kruder hacken dar in thun vnd mit eym rohen eye verknedenn gewurtzt gesaltzenn vnd infullen
 ander krepphenn mag man krepphen fullen mit der fulle als man ge= sturtzte eyer fullt vnd als man epphel vnd huner fult  aber was man von fleische wil fullen ein yde fleisch fulle ader vischfulle die musz vor recht vnd wol gesoden sin isz sin walt vogel ader miltz lungen leberen visch ader solich klein zusetze wol gehackt dan wol gestoissen in eym morser wie dan der zu= satz ist von eyernn van kalbs hirne vnd von intrage peterlin vnd ander wolsmeckend kruder der man ye ein wenig nympt zu einer fulle allein des gesmacks halber ader man mag sin entberen zu kleiner fulle so man aber fulle macht an gebroten huner tuben vnd was von fleische ist do musz man die kruder zuhabenn auch wachhulder bere anysz kummel vnd fenchel gestoissen vnd mit der fulle tem= perert mit rohen eyernn schon vnder ein ander kne= den vnd ingefult vnd wol gebackenn
 ein krepphen teig sued honyg vnd win als vil du wilt nym ouch ein wiede schusseln vnd zcwirre den win mit weissen mele als ein muszlin slach eynen eyernn dotternn der roit sie in eyn ander schusselnn vnd ein wenig saffraen zutribs gar wol mit dem gemachten honnyg win vnd thu isz in den gezcwirten teigk temperers ouch wol vnd wirff ye eyn steublyn mels d? dar zu in die schusselnn als lange bisz tu ein liddigen teig gemachst so bereid ein suber tuch vff vnd zuch den teig dar vff mit eym welger hultz zu moissen snyd ine zu formen grois ader klein dar noch du die krepphenn haben wilt  nach yder fulle gestalt da richt dich noch ader was teig man mit hefe ader bier hopphen wasser macht die musz man alle loissen vff gehen vnd darnoch aber eins kneden mit lauwen wasser ader mit eym gesoden honnyg win do wisse dich noch zurichten
 crepphen mit vischlebernn gefult nym hechts vogel ader huner lebernn stoszs wol mit ein wenig geribben lebkuchen so haben si wurtz  gnuch vnd mit eym eierr dotternn vnd fuls inne
 item alle ingerusch von vischen als ro= gen darme vnd fischehoubt so man die bein vsz thut gantz vnd gar vnd das alles stois mit eym eier dotter vnd fischbru vor abgemacht vnd eym klein lebkuchen dar vnder geribbenn ist ein gut fischful in die krepphen also schon gebackenn
 ander krepphen full von feder vehe nym kophe kragen darme fusze vnd magenn hacks alle klein stois in eym morser sued hart eiger hacke peterlin ader ander gute kruter thu das alles in den morserr stois wol wurtzs vnde saltzs ab thu isz vsz in ein schusselnn knede ein ro= hes eye dar an fulle die krepphen mit vnd alle warm furgetragen also mag man kalbshirnn bereiden vnd inn fullen vor wol gesodenn
 ein ander wise vor vberblibben fleisch nym huner wilbrod ader ander vberblibben fleisch das frisch sie vnd nit smecke hacks klein slach ey= ger in schusseln vnd gehacktenn peterlin wirff das geheck dar inn wurtz vnd saltzs ab temperers wol das nit zu dunne sie mit gesoden honyg win vnd lebkuchenn darin geribben so heldt sichs bye ein vnd list sich inn fullen wan die krepphen be ge= backenn sin das sichstu an der brunde so thu sie usz so mirck ouch das man alle krepphen mit zucker mag besehen so man die irberen ludenn vor tragt so ist auch selden ein krepphe so man enwenig wel= scher winber dar inn hackt an peterlin vnd ane krud sie wernn deste besser also hastu den teig vnd krepphen fulle ab du die moisze recht kanst tref fen so bistu eyn gut koich
 ein eiger gebacks kloph sie wol wie vil du wilt nym wies semel brod snyds worffelecht dar vnder rieb muscatnus  darvnder versaltzs nit mach grois ader klein bletter mit eym welholtz nit zcudunne vnd back isz das ist auch eyn gut krepphen teig wer sin bedarff
 ein ander gebacks  nym peterlin dau menten vnd ander wol smackend kruter recht als man salsen macht ein wies brosem brods ader gereben lebkuchenn dor zu stoszs wol durch ein ander triebs durch ein tuch mit gutem win do mit temperere eier vnd mele vnd mach einen starckenn teick den man mit eym leffel in zcihe in das smaltz ader cleyn kuch= lin als die phan musz vnd back sie
 ein ander heist lappen kuchen mach einen starcken teig mit eyernn vnd win das dritt teil milch zcuch ine vff eym brede vsz wiessem mele mit eym welgerhultz nit zudunne ader zudicke in die leng vnd smale mach lappen darvsz  an orten schon gezcin= delt ader vorn  als die eichen bleder win bletter oder lynden was forme du wilt wiltu brun so lois wol backenn ader gele so mach den teig mit saffran zu rieben in wine ader milch grune von peterlinsaft ader was gruen verbt bloe von kornbloemen soliche lappen kuchen sin gut vsz allen salsen zu essen fur ein gebrods 
vsz dem sel= ben teige mag man kleyne fledlin machenn vff gewollen mit eynem brode vnd darinne eyn fulle machenn als gefult eyer gefult gefult crebs vnd dar vber gesturtzt ein ander fleidlin mit eym geslagen rohen eye schoen verheft vnd bestrichen vmb vnd vmb an den orten das lois druken vnd back sye dan zu rechter mossenn
 item mit dem selben teig mach epphel vnd kraepphen ader gefult krepphen von gebroden epphelnn ader birn ader kalbshirne ader gehecke von kleynen waltvo= gelen abgemacht mit wurtzenn vnd ein wenig saltz
 item mit dem selben teige abgesatzt mit so= dener wiese mag man bretzen machen als ein hant wied kleyner ader grosser vnd die also backenn vnd mit  eyner feddernn eyn klein honyg an strichen vnd also dracken fur getragen fur gebrods 
item vsz dem selben lappen teige mag man erhaben kuchen machen eins alten keses dar inne gerebenn ader mit bier hebe erhaben ader mit mehid hebe die kuchlin gehoren in gut kese bru als heisz fur getragen ader als heis vnd tracken gegeben man isset sie ouch vsz salsenn
 ein pastede vf welschen sidden nym gut weissen mele das kned mit kaltem wasser vnd brich ine vnder den henden das er sich loisse welgern legh inn eynen morserr stois ine gar wol das er hart werde wirff ye ein steublin mels dar zcu wan das mele ver= zcerit wirt so thu ine vsz mach einen hafen do von in eyn alte hafen schirbe ader in eyn verglesede schirbenn das teig vnd hafen eyn wiede haben setzen inne der schir= ben eben glich thu warmen milchsmaltz zcwischen die schirben vnd teighaffenn nu gehort ein fulle dar inn von eyernn hunerpru milch oder win gar wol geklopft durch ein ander mit guten wurtzenn abgemacht ouch mit saltz vnd gehackten peterlin das thu alles in den selben teighafen vnd stosz ouch gebroden oder zugerust walt  vogel dar inn ader gesoden huner ader gebrodenn item die selben gesoden ader gebroden huner zculegk schone also von glidden zu glidden gantz vnd gerecht vnd thu die vfgericht dar inne ader gebroten birnn ader durr fleisch wurst gebroden ader gesoden des glichen von gebroden fleische vnd wes du hast wan der anstois geschicht so setz die schirben zu eyner rischenn glued an rauch zcum irsten ferrer dan vnd ye basz ye basz hyn zcu so beginnet dy fulle zu wiessen vnd der teighafen richen so gusz yehant zu dem teighafenn warmen milchsmaltz das der teig= hafen nit an den schirben borne vnd wan die fulle wirt backen so treib den schirben oft vmb vnd vmb das er glich hitze habe vnd gusz yehands eyn halben leffel smaltzes  in die fulle das sie fucht bliebe wol zu moissen mach ein suber hultzen spiszlin den stos yehands in hafenn bis an den bodden das das heisze smaltz zu grunde gehe so wirts brasseln vnd sieden bisz die fulle hart wirt so ists gnuch so setzts von dem fuer loisz den smaltz in sinc= ken dan hebe den teighafen vsz dem schirbenn in eine wieter schusselnn vnd bedeck ine mit einer suberen schusselnn trag ine also zu dische eym konige oder furstenn ich ge= swige dem gemeinen manne mircke wan man die schirben setzt so bedeck sie mit eyner warmen phannen die so wied sy das sie den teighafen vnd schirbenn wol begrief hastu der nit so mach eyn blad von teige do der hafen vsz gemacht ist vnd decke das blaid dar vber etc 
 ein gut torthe zu backenn nym ein suber phann dar noch du den thorten grois oder klein wilt hon so mach eynen teigk von milch vnd eiernn wol starck zcuch ine dunne mit eym welgerhultz vnd myszen noch der phannen so das er vmb vnd vmb vber hange eins vingers dicke mach ouch ein teigphanne in die phan dar zu ein fulle von geklopftenn eyernn peterlin smaltz vnd wurtz klops wol vnder ein ander thu isz in die teig= phannen mach eyn blaid von teige dar vber vnd portel isz zcu als einen fladenn das von dem vberigen teige hencket vber die phann wart das die phan smaltz habe vnd die teig= phanne nit ane borne rieb sie offt vmb vnd loesz den thorten backenn dar zu gehort ein wiedlecht phan in eine soliche fulle magstu geschelet crebs thun vische von hechten bersze oder oile das harte vische werenn die weichen dochten nit wan sie mussen vor alle gesoten sin an die stait vnd abgemacht mit wurtzen so nu der thorte bruned so hat irs gnuch setz ine von den kolnn wan fuer vnd rouch macht in brunselnn vnd smeckend
 einen fleisch thorten mach den teig als vor ader als der lappen teig vor gelerd  mach die fulle nit zu starck von eyernn ader milch huner= bru ader wolsmackend fleischbru nit vil kloph die ey= ger dar inn vnd milchsmaltz saltzs vnd wurtzs als vor setze die teigphan in die phan gusz smaltz dar zcwischen das der teig nit anborne thu die full in deigphannen hastu huner wilbroid alles vor gesoten an die stad isz sie walt vogel gebroten fleisch hacks alles vilschoen thu isz in die fulle vnd mach eynen teig deckel dar vber verrenftels schon gusz smaltz vf die decken setz die phan vf rische kolnn zcum irsten eyn kleyn fuer vnd ye bas ye basz rieb die phan oft vmb das das smaltz vmb vnd vmb die teig phan gehe bisz isz brasselt vnd poppelt von sieden so ists gnuch keme dan eyn rauch so brente der thorte ane vnd wurde brunseln das verware mit smaltze also ist die teigphan als woil zcu essen als die scharenn do inne
 ein gebacks von erbissen sued sie vnd pelg sie schoen slachs durch gilbe in win das temperere durch ein vnd schoen eyer totternn ein wenigk mels ruresz vnd lois kalden so gestehids snyd dar vsz weckstucklin zuch sie durch eyn gilbs teiglin abgemacht mit wurtzen dauffe die stucke dar inn hebe sie vsz mit eym leffel vnd back sie do zu gehort ouch gesoden vnd honig besprengt vnd fur getragen
 ein geback von ryse lois isz nit fast versiedenn in wasser syghes schon ab lois widder drockenen an der sonne ader bie eim ofen zcu= stois wol in eym morserr schuds vsz in eyn phann thu eyer dar vnder vnd machs nit zu dun setz den smaltz vber das fuer vnd lois hitzenn vnd schusz den teig durch die hand darinne trags vsz vnd wirf zucker dar vf 
 van gebacken eppheln nym suer epphel winter obis schele sie schon teile sie in zcwei teil vnd mach sie binnen hoil ydes teile mach ein fulle von gebroden eppheln ein hart eye vnd peterlin  wol gehackt mit eym frischen rohen ey wol tempereret gewurtz gesaltzen vnd gegilbt do mit fulle die ep= phel beide teil sturtz sie vber einander stois eyn zcwecklin dar durch das nit wieche bisz hart wirt vnd gebacken gibs sie dar
 wiltu die selben gesturtztenn epphel broden stois ye ij iij ader iiij in ein spiszlin legs vf ein roist begusz sie mit smaltz oder wend sie bye dem fuer vmb wie du wilt bisz sie gebrodenn das ist bloden ludenn eyn deuwig essens mach ein gesoden honyg win vnd bespreng sie mit eer du sie fur treigst das stehit wol
 ein ander geback von eppheln nym suer epphel schele sie schoen als vil du wilt snyd  sie mitten von eine vnd hoile sie vsz beide teil nym dann gute gebroten epphel ader byrn rieb ein wiesbrod dar vnder mit zucker vnd saltz du magsts wurtzen ader nit fulle die epphel beide teil do mit ane eyer striech dy full in die epphel drucks wol dar inn mach ouch ein teiglin von honighe vnd win gegilbt zuch die epphel da durch verheft mit eym zcwecke ader mit eym faden verbunden back sie in smaltz richts ane thu den faden ader zcweck ab vnd gibs dar strau zucker ader honig dar vf
 gefult birn an eym spisz zu broden nym gut regels ader lauwenn birnn snyds von eyne wirff die kernn vsz roists in smaltz vnd hack sie klein thu honig wurtz gele vnd saltz dar zu ane gele vnd saltz broid birnn nit zu weich hoils vsz beide teile fulle sie vnd sturtzs vber einander als vor gelert vnd stech ye ij ader iij ane eynen spisz bestrich sie mit eym honyg leigs vff ein roist vnd kere sie sitlichen vmb vnd des irstenn eyn klein kolnn dar noch ye rischer bisz sie sampt gebroden dan sehe wurtz dar vf trags fur als warm
 ader also so man epphel ader birnn  fullen wil die groesz sin schele sie schoen snyds iben mitten von ander hoile sie vsz als nusz schalen broid sie in eym smaltz nit zusere thu sie dan in eyn wiede schoen schus= selnn bisz du die fulle bereidst mancherley wie du wilt als ich dir sage du magst ein full dar zu machen als als man gesturtzt eier macht vnd als man crebs fullet
 ein geback von regelsbirnn schele sie schone wirff die kernn vsz mach ein grone full von eigernn vnd peterlin ader saluey ader andern wolsmeckenden gronen krudernn stele vnd stengel wirff vsz hack alleyn die bleder vil klein slach rohe eyer dor inn rere ein klein wiesbrosem brods dar ane wurtzs ab triebs gar woil durch en ander wiltu isz dick ader dun das achte mach einen teig von gesoden honig win auch nit zu dicke vnd dunne zcutrieb den mit eym welholtz mach kuchen ader krapphen dar vsz vnd backs wol vnd in der fastenn magstu welsch wimber vnd fygenn dar vnder thun als zcymelich were du magst die regels pirnn dar inn hacken ader lenglecht snytz machen vnd darinn leigen ader strauwen in die full der aber der grunen kruter nit enhat ader nympt vnd die rohen eier mit geproden eppheln wol verknidt mit wurtzen saf= fran vnd saltz  also inn geleit das vereynet sich gar wol in kugelin ader krepphenn aber so man der epphel vnd birnn nit enhoit so nym wol gereben guten kese das vereynit sich ouch wol mit den eyernn mit eym kleinen steublin mels vergilbt vnd wol vnder eyn v g gekneten mit saltz vnd wurtzenn ab du wilt das ist eyn gut geback
 ein geback von salueyen gefult nym durre ader gebacken lewenbirnn wesche vnd sued sie weich stos dan in eym morser roiste sie in honig vnd win wol fucht thu wurtz vnd safran dar an ane saltz bestrich ein salueyen blad do mit vnd decke ein anders dar vber drucke sie sitlich zu samen das sie bie enander bliben mach eyn teiglin mit honig vnd win  zuchs da durch vnd backs risch gibs warm fur mit zucker bestrauwet
 item zu dissen obge= schreben ytzt gelerten gebackenn magstu nemen durre hutzelen regels lewen ? ader wasser birnn auch ander gut brod birnn alle schon vnd wol gebroten die also vnder= mischenn
 saluey ader schon brod zu backen mach einen teig wol gezcworen mit win oder milch ge= cloppft mit eyer dotternn nym winbere vnd fiegen sud sie woil vnd hack sie schoen dar inn zuch die selbenn broid ader anders was do durch isz lyd sich backenn
 moeren zu backenn mach ein full als man epphel full macht oder gesturtzt eyer vnd ye zcwene morchen vber ein ander gesturtzt beid teil gefult vnd verkleibt mit eym rohen eye an den ortenn das bye ein ander blibe stoszs an eyn spiszlin brod sie vff eym roist sitlichen vnd beguis sy mit milchsmalz vnd wende sie offt vmb
 ein kuchen in eym morser nym eyer wurtz wies brod wurffelech gesnedenn tem= perere das gar wol vnder ein ander hack peterlin dar vnder thu isz in eyn phann mit enwenig smaltz tribs gar wol saltz ab bestriech den morser mit smaltz thu isz darinn setzs vff die kolen nit zuheisz am irsten dar noch yebasz gusz yehands eyn wenig smaltz dar ane
 ein lynds essen kyntbetten etc  vnd swachen luden heiszen milchkuchen mach einen struben teig mit milch verzcwirren gar wol wiltu ine gele haben verhochin mit saffran nym die versoten milch als man sie macht versoten in eynem hafen versoten in wasser in eynem andern hafen mit eygernn die starck oder dick ist die selbe milch mach ab mit edeln guten wurtzen in der apotekenn genant sperum dulcium noch eynem dunnen strublin teig an eiger ader mit eigern mit eym gesoten honig wasser vnd eyn klein saltz  vnd verpirg auch dy milch dar inne als in kuchlins vnd in krepphen wise vnd back sie schoen vnd brun vnd gibs dar mit zucker bestrauwet kume zu prubenn wiltu aber die kuchlin in guter mandel milch geis= milch ader ander milch gebenn so vergilbe sie vnd thu ein luteren milchsmaltz dar vff vnd trags fur
 ein gut musz von eier totternn nym guten win vnd weiche semelnnbrod dar inne tribs durch vnd thu honig da inn thu isz in einen kleynen hafen setzs vff kolnn rure isz vor sich dar vnd wan isz dicke wirt so hebs ab saltze vnd smaltz isz
 ein ander gemeyn eyer musz nym gute raum milch mele vnd eyer das klopf garr wol vnder ein ander das mele vnd eyer wol zutribbenn werden ists zu dicke so gilbe eyn milch gusz dar ane vnd zu tribs aber ists zu dun so thu mere schon mele dar ane vnd zutriebs vor mit der milch als ein kinds musz hab die phan vf dem fuer mit heiszem smaltz vnde schud die milch vnd eiger dar inne rure isz wol biszs dick wirt richts ane vnd sehe ingber dar vff vnd eynen lu= teren milchsmaltz dar ane vnd gibs fur in der phan
 ein ander eier musz harte eier schele vnd hacks klein zcwirre eyn schone mel dar vnder mit milch thu die eyer dar inn temperere isz wol vnd rurr isz dar noch in eyner heiszen milch loisz syeden als eyn kinds musz vnd ruresz das nit bornn
 item sued eyer hart hack den tottern besonderen thu ein rohes eye dar vnder zcwirre aber milch vnd schon mele dar an das dick werde als eyn teig snyd stucklin dar vsz backs in eym smaltz so werden gute kuchlin dar vsz trucken ader in eyner kese brue zu essenn
 ein ander eier musz nym eier vnd mele triebs wol durch ein ander guisz ein heisze milch dar ane machs nit zu dun noch zu dick  saltze recht vnd versuchs wol
 solich gemusze magstu in zcweierley formen machen nympstu eier vnd mele so hacke klein grieben dar ane von altem swy= nen fleische das reinberg sie sueds dar inne hastus nit so nym milchsmaltz lois nit ane bornnen sehe luter ingber darvff an der anericht vnd gibs dar wiltu das isz wol gele sie zcwirre saffran in eyn lauwe milch vnd temperere isz
 das vierd b teil sagt von sulsenn van senff vnd latwergenn gruen sulsze zu machen nym phefferkrud daumenten mangolt amppher streff die stele dar vsz nym wiesbrod weichs in win oder esszig gar wol rieb lebkuchen stois das all mit ein ander gar wol triebs durch eyn tuch mit dem essig vnd win darinn das brod ist geweicht machs ab mit wurtzen versuchs vnde behalt die sulszenn in eym glesen hafen wol bedeckt vber iorr
 item etlichen salsen stoist man ab mit agrest dar zu nympt man poley ruten myntze vnd bornkersz das des agrests mehe sie dan der kruter vnd von vnzcitigen wimberen macht man agrest das gar ein liebliche suerde hait das stoist man ab mit win vnd essig mit gereben lebkuchen vnd schonem broid
 item etliche salsen stoist man ab mit meiland gart= hanen amppher vnd mit sueren win eppheln  mit brod  in ydelem essig geweicht  gehackt vnd gestoissen mit ein ander vnd durch getribben in ein glesen hefelin wiltu die win epphel vor sieden oder brodenn so gehen sie dester basz durch versuch sie wol vnd verdecks du magst sie in glesen goterhulffen behalten verstops wol vnd setzs in eynen keller so verdorret isz nit
 item knoblauch salsz bedarff wenig brods gebudelt broissem geweicht in essig vnd mit mager fleischbrue wol gestoissen ab gemacht mit saltz vnd wenig esszig die salse behalt in eym goterulffe wol bedeckt so bliebt sie by irer crafft wiltu sie gele han so beisze saffran in essige thu die salsze in ein phen= lin vber das fuer vnd lois erhitzenn mach sie dan mit wurtzen vnd saltz ab also thu einer yeden salsen so du sie wilt an richtenn vnd furtragen wiltu die knoblauch salsen grun haben so stois daumenten vnd suer wurtz dar vnder mit brode geweicht vnd mit essig mit dem selben essige durch getrebenn wiltu sie wies vnd fien haben so thu mandelmilch dar vnder
 item knoblauch salsze vermischt mit wurmkrude ist gut in allerley spies zcu essen vor die wurme ein eschlauch salsz weiche brod in win stoisz den eschlauch in dem selben brode vnd win triebs durch vnd machs ab mit ingber vnd saltz die salsze ist gut zu rinderen broden vnd wilbrod
 ein saluey salsz stois ydell saluey mit win vnd brode
 ein ruten salsz stois ydel ruten mit essig vnd brode
 ein poley salsz nym ydel poley stois win vnd brod gemischt dor inne vnd ane der anerichten abgemacht als ander salsenn
  ein pomerantzen salsze druck sie vsz von ine selber geben sie gutenn suren win wolsmackend do thut man nichts zu dan zcÿmed= blued an der anerichten das ist ein fursten genoisz salsze konstlichen vnd ist nit zu behaltenn want die epphel muszen also frisch vsz gedruckt werdenn alwege die salsen ist zu allen vogelnn hunernn vnd wilbrod gut
 item die kruder vorgnant vber iore zuhalten vohe thau wasser mit eynem reynen nue gewaschen ly= nen tuche das zcuch vff eyner wissen herre vnd here druck isz vsz in einen reynen suberen kandell beisze die kru= der dar inn isz sie saluey peterlin ader anders was kruds das ist eynen tag vnd nacht thu sie dan vsz vnd lois druckenn gar wol vnd derre sie in eym backoffenn behalt sie oben im husze in eynem korbe vnd wan du die salsen wilt machenn so beisze sie mit win oder essig vnd stois mit broid als der salszen recht ist wan du wilt
 item weme der win salsze oder ander essen vsz smeckedt der nym des selben gebeisten peterlins ruten oder saluey vnd kulbe das wol vnd essze isz ime vergehit der gesmack vnd stinckend odem
 item was kruder in dem meye abgnomen werden als saluey peterlin poley meyland ruthen die also geslacht vnd edell sint derre sie in eym backofen stois vnd puluere sie wol du magsts vber iore halten vnd zcu allen essen nutzenn
 senff mache also male senff mit susser wirtz wan er wol gemalen ist so thu ine in ein phan gib ime einen wall vber dem fuer rure ine wol mit wenig saltz vnd behalt ine vnd mere ine mit ander wyrtz gesoden vermach ine gar wol wiltu den zu essen machen sued ein guten honig win vnd tempereren do mit saltz vnde  wurtz ine kume zu pruffenn so ist er gut
 ein ander wise zum senff nim honig temperers wol mit essig win ader fleisch bru vnd rure den senff do mit
 item wymber vnd fygen gesotenn mit win ader mit wasser do mit senff temperert das zcempt wol ader mit rosen wasser das smeckt wol vnd gepuluert canehel dar inn gethon subtilen luden
 senff ist heis vnd trucken am vierden grad dar vmb bedarf er der temperatur gar wol want er hilfft dem bloden magen vnd schadet den augen zu vil gessenn
 ein wiesel salsze ader latwerge stois sie in eym morser mit kernn vnd all ryb lebkuchen dar vnder tribs durch ein thuch mit gutem win schud isz in eynen vergleisten haffen stois neglyn vnd aller ley starcker wurtz vnd enwenig saltz thu dar inne erwelle isz bie dem fuer thu isz dan vsz in eyn fucht bec= ken vnd lois wol gestehen vnd kuch mach kuchlin dar vsz ader lattwergen
 quidden lattwerge sued ader broid sie gar wol stois in eym morserr vnd gereben lebkuchen tribs durch mit gutem win machs ab mit wurtzenn vnd thu ire als der wiesel salsenn obgeschreben ane das sie mere lebkuchens musz haben
 birn latwerge nim gute birn sued sie schon werff kernn vnd schalen hyn thu die byrn ei in einen hafen gusz zcylig was= ser dar ane wan du sie zu stucklin gesnydden hast ver= deck den hafen das der dunst nit vsz moege wan sie sy= dens gnug haben so zuknursche sie gar klein mit eym leffell thu sie in ein kleyn kesselin setz vff einen dryfusz vber ein klein fuer dar noch ein gute glued rure sie fur sich dar das sie nit werdenn als ein musz thu ho= nig wurtz dar inne rure isz nach bas du magst  nemen nelken ingberr vnd muscat groib gestoissen vnd vngereden thu sie darinne vnd rure sie noch bas vnd en= zcuch das fuer bisz die wurtz wol erhitzenn dan thu isz her abe so ist die lattwerge gereicht slachs vsz vff eyn wieden teller oder schoens bret trieb sie dan als eynen krepphen teick lois wol kalden vnd snyd dan kleyne stucklin da von vnd legs inn
 ein latwerge zcum magenn vnd fur nebel nym swertel wurtz snyd sie zu dunnen schieben  lois viij oder x tage in roedem win beissen in eim glais wol verdecket dar zu nim ein moisz honigs zuloisz ine in einer koppheren oder messen phann vber eime koilfuer dar inn thu wurtz vnd win die thu vor be= reidt hast vnd lois das dritteil in siedenn dar noch nym vier loth ingber zcehen die nicht durch gesehet werden j loth neilken j loth muscat  ij loth kaneel 1 2 loth langpheffer alle wol gestoissen die lois ein gut wil dar inne sieden biszs dicke wirt zu einer lattwergen rurr sie steds mit einer spateln das sie nit anbornne so hastu ein gut latwergen
 ein latwerge zcur brost nym wiessen retich isop alant diptam vnd ingber stois sie zu pulber temperers mit honig zu einer lat= twergen als gewonheit ist latwergen zu machen wil= tu sie besser haben so thu dar zu cubeben canehil vnd bloemen ader ander gut spitzery du magst ouch nemen encian venedisch ziter langenpeffer calamus galgant vnd steinwurtz oder ander gewurtz noch dem dir zce= met vnd dinstlich dar zu ist vnd vnderein ander tem= pereren wie oben sted zcu einer latwergen
  von muszkrude mangolt benyth kol compost vnd ander kruder die gewonlich sin zu essen sal man schon durch lesen vnd in leghen vnd sieden vnd allwege das irst wasser wol abseigen halben weg wol gesoden vnd der ander ane= gusz des wassers sal irst abgemacht sin mit saltz wie wol das man die kruder bruhet das sie gut sin zuhacken nach ist die gruse zustarck vnd vngesmack darvmb musz man ime das irst wasser enzcihenn man hacke isz ader bliebe ganntz
 compest balde zu machenn suer nym einen reinen hafen sprusz holtzlin vnden dar inne einer handt hoich gusz guten roden win dar inne gar nahe bisz an dy hultzlin so nym dan des kruds houbt vor woil gesubert vnd spaltzs an vier bisz an den dorsen vnd doch gantz blieb leghe dan eyn ander pellyn kruds do hinden inn inne das isz vornn vffen zcarre sturtz das houbt also vff die hultzlin in hafen vnd versturtz den gar eben vnd verkleibe ine mit muszen setz ine vff ein dryfussz vnd mach ein gelich fuer dar vnder nit zu grois loiszs stehen also lange bisz sust ein krued gesieden mag dan thu isz vsz vnd lois kalten vnd nym des roden wins im hafen den thu in eyn phenlin vnd sued kummell slehen vnd wachholter dar inne vnd schuds in das houbt teile isz wol vmb vnd vmb vnd lois zu vallenn erspalt isz dan gar gusz essig ader senff das dar ane vnd trags fur also kalt
  das funfte teil sagt von essighe der wirt manchfeltig gemacht zcum irsten nym die aller suersten wienbere drucks vsz vnd seige sie durch ein tuch gusz dar in guten alten essig lois ine stehen bisz sichs gesetzet dan seighe isz von den heffen vnd thu mere der vsz getruckten suer wimbere dar inn lois aber gestehen vnd seigs wol ab thu das also offt als du sin vil wilt habenn
 item nym alten win in ein klein veszlin halb fulle setzts an die sonn ader besser ist zcum fuer loiszs stehen am warmen so wirt gut essig
 item nym ein krug der von altem essige sere smeckt gusz win dar inn bisz zcum halben teil verstopff ine wol vnd setz ine in eynen kessel full sydends wassers vber ein fuer bisz das ire dar inne ein wenig sued so wirds essig
 item gusz alten win in einen krug oder hafen thu guten rocken suerteig eins eyes grois dar inne in eym tuch= lin wolverbunden setzs zcum fuer lois enwenig sieden dan setzs hin do wirt guter essig von
 item thu alten win in eynen kessel ader hafen lois sieden schume ine reyn dan mach ine zcu vnd begrab ine inn einem keller vnder die erdenn loisz drie tage stehen grabe ine widder vsz lois aber einen kleynen wall thun setz ine hyn do wirt gut essig vsz item thu win in einen glaiszkolbenn oder krug setze ine in einen kessel full wassers lois den win dar inne wol warm werden du salt aber in den krug mit dem win roit wieden hultz legen ingber langenpefferer vnd enwenig suerteigs ader heisz gebacken brod da von wirt der essig starck
 item snellich essig zu machen nym steilen blech gluhe die wol vnd lesche die dry moil in gutem starcken essige lege sie hyn vnd behalt sie zcu diner nottorft so du dan schnellich essig machen wilt so nym vnd gluhe sie wol vnd leschs in win so wirt er vff der stad zu essig
  essig mit vberland zu tragen nym der winberkernn vsz den hulsen in der kalternn truc kene sie vnd stois sie dan wol zu puluer vff das puluer gusz gutenn essig vermischs wol lois isz stehen das sich das puluer an den grunt setz gusz den essig ab vnd truc= kene das puluer an der sonnen thu das zu drien molen so du nu schnellich essig haben wilt wo du bist so nym des puluers vnd strauwe sin enwenig in ein becherr vol wins so hastu essig 
ader also nym hebe von essig kned sie mit rocken mel mach einen teig dar vsz vnd ein brod backs im offenn kum die helfft dan nym isz vsz dem ofen legs in guten starcken essig das isz des essigs in sich zcihe so lois aber im ofen backen zu der helfft nyms vsz legs widder in gutenn starcken essig das isz aber des essi= ges in sich zcihe als vil isz mag thu isz widder in den ofen backs wol vnd behalts vnd wan du essig haben wilt wo du bist vf dem wege rere des brods enwenig in einen becher wins so hastu essig
 ader also nim winsteyn wol gereben mit starckem essig zcu drien molen lois ine yeds mole wol truckenen dan rieb ine mach kuch= lin dar vsz vnd lois sie truckenen thu derselben i ader ij in einen becher vol wins als balde wirt essig vsz dem win du magst auch wol langen pheffer gar wenig vnder den winstein rieben
 ein bieressig gute bierwirtz die werme bie dem fuerr also warm dastu kume din handt magst dar inne erliden thu darinne ein wenig gute bierhebe von den die wirtz vff stoist die wirt in essig gewandt wirds nit balde zu essig so leige dar inn ein wenig wies wieden hultz so wirt er besserr
 item ein iglicher essig ire sie von bier oder win vf das ire sin suerde behalte so sal man im machen einen spondt von wiessem wyden hultze der also lang sie so man ine oben in stoist  das ire nit vff den boden rur der behelt dem essig sin suerde wan von naturlicher crafft ist der wy den eygenschaft suerkeit zuhabenn
  vinum ad confortandum stomachum frigidum bereidt ein kleins veszlin vnd nym allerley guter wurtze vsz dem kroem so vil dich dunckt dar zu gnugen stois sie klein in eym morser thu zucker als vil dar zu als der wurtze aller ist schuds alle in ein secklin gemacht in gestalt eins laugen sacks henck den zcippen des secklins mit den wurtzen in ein kan oder war in du wilt gusz guten win darinn lois durch seigen zcwei ader iij mole vf das der win die kraft der wurtz alle in sich zcihe so gusz dan den win in das veszlin vor wol gereinygt verstopfs wol das die craft des wins nit verriche so hastu einen win der dem verkalten liebe sin naturliche hitz widder brengt vnd ine kreftigt
 vinum de morisrubi nym ein b moisz honigseym  broombere v quartarium das mische vnd zcwirre isz mit en ander wol dar noch thu seszmoil also vil wins do zcu setzs zcum fuer loisz wol sieden schume isz setzs dan abe vnd seige isz durch ein thuch loisz ieren thu isz dar noch widder zcum fuer schumesz vnd gusz isz in ein reyn veszlin lois ieren wenne du von drincken wilt ist er dir dan zu starck so nym zclbey teil wins dar zcu vnd misches vn= der en ander so hastu ein naturlichen tranck der die naturlichen hitze wol hilfft vnd in irer moisze helt
 ein zcwebelwin mach glich als den pomerantien win hie vorrgelert require supra folio 26 de salsis vermische ine mit gutem su= ren essig der ist gut vor das beber vil gebrechen das bewere also nym einen vergiftigen worm als spinnen eiteschen oder slangen auch die worme die von den menschen gehen lebendig mach einen kreis vf eynen tisch mit rohem knoblouch ader zcwybbeln setz den worm do mittenn inn lois ine krichen war he wil wann he kompt an den kreis so widder zuckt he also des glichs mag man eyn kreis machen van driakels merretich nesselwurtz oder von gebran= tem win vnd dar vmb so haben die meister der ertznye vil vnd mancherley salsen erdocht vnd ler=  nen machenn allein zu eim zusatz vnd wendung vil vnreiner gebrechen in wendig aller mentschen zarter natuer vnd gelidder vnd das mehe von nutzs wegen dan wollust
 wermud win quomodo fiat require extra in medicinali de vino ellenico salsa bona sumptum per se vel cum alio vino mixtum appetitum exci= tat vel fiat salsa require nucum gallicarum panis albi in vino intincti  absinthij partes conuenientes contundantur in mortario et comprimantur per pannum lineum mundum cum vino bono et vtere cum omni cibo carnium et piscium valet contra febrem pestilentialem et infectionem aeris et aquarum
 item vsus vini absintici aput vngaros frequens est vbi propter multitudinem aquarum aer crebris inficitur nebulum et sanantur multi eorum ex frequenti vsu huius vini etc 
 item nesseln mit gutem win gestossen ader mit einem sueren essig turchgetribben vnd in eym glase reyn hin gehalten ist gut vor die wurme im buche vnd wiltu gebranten win dar vnder thun wastu do mit bestrichst dar weret den wurmen vnd dem fulen fleische vnd ob ein vehe were das fuel fleisch hette in eim gebrechen thu en wenig alun hie zu isz etzt sich vsz
 attende wo man den wermud merretich ader nesselnn win hen thut do kumpt kein spin mucken kroeten slangen ader ander vergifftig wurm nit hyn
 signa stomachi frigidi ein bleichs angesicht vff reuzcung slickung bitterkeit in der gurgeln der soid stetigs vszsprutzenn vil speichel ine hungert mehe dan ine durst ist ime aber der mage kalt mit truc= kenheit vermischt so durst ine ouch vnd das kumpt van der melancholy
   signa caloris innaturalis stomachi steder dorst seltzener hunger bitterkeit des munds vff rautzen od wurgn gele als saffran truckenheit der zcungen hec sunt signa vaporum calidorum in rugis stomachi inclusorum similiter cibum grossum melius digerit quam subtilem potu calido leditur frigido inuatur
 stomachus calidus cibetur ampher melden lactuken moenbletter gesoden vnd nit heis geessen vnd fisch mit schuppenn die in frischenn snellen wassernn gehen vnd ander spiese von kalter natuer zcempt im wol ein ander artzny mach ein plaster von kalten dingen als rosen huszwurtz wutscherling  oder zuslagen suern eppheln coriander gerstenn ybischen ader be= strich ine mit rosen ader violen oley
 stomachum frigidum reformando nym kumel j loth galgan 1 2 loth ingber j loth nucis muscatis 1 2 loth macis j quentin calmes j quentin cedoar 1 2 quentin piperr longum j quentin granorum paradisi j quentin steinwurtz j quentin cynamon j quentin zuckar j quintarium sufficit mach ein latwerge dy nutze tag vnd nacht iij moil im somer morgens frue nuch ternn zcum mittag vnd des abends am betgang im winter des morgens nuchtern des abends am betgang vnd zu mitternacht vnd so du der lat= twergen bruchenn wilt saltu vor hin nuchtern sin iij stunde vnd nach der nemunge iiij stunde item die irsten iij tage so du er bruchen wilt nym ire ein haselnusz grois die anderen iiij tage einer kleinen muscaten grois die anderen wochen vsz einer grossen muscaten grois die dritten wochen einer welschen nusz grois do bie blieb bis dir basz wirt vnd ists das dir an der confectien gebricht lois ire mere machen hut dich dy wil du er bruchest fur kalter spiese vnd trancke als allerley fischen gruen vnd dorre vszgenomen gar klein lebendige fische dy loisz dir wol abmachen mit wurtzen vnd safran  gekocht mit klein gesnedden zcwebeln hut dich ouch vor compestkrude allerley milch spiese vor gereuchtem garstigen vnd vetten fleische vnd vor madigem kese vnd aller vndauier spiese
 ad idem id est pro stomacho frigido bybenellen en= cian cedoar ingber muscat vnde nelken puluer gesehet vff nasszes brod ist dem kalten magen gut vnd fur durst das dy wasser kelten nit vberhant nympt also dynet knoblauch merretich louch rohe ader gesoden gessen der groben natur do von dy natur der subtilen mentschen wurde gekrenckt vnd dor vmb sint dy salsen erdocht
 salsa ad excitandum appetitum nym knoblauch vnd iij bletter von saluey ein we= nig brods vnd saltzs zustois vnd zetriebs mit essige nim zcwo zcehen ingbers xxx phefferkornn puluerr sie klein vnd thu sie dar zu gusz essig dar vf vnd menge isz wol solicher salsen saltu iij oder iiij tage essen so kumpt die lust zu essen
 item omnis cibus aut potus superflue sumptus causat morbos
 item omnis cibus aut potus nimis calidus aut frigidus actu vel natura et nimis acetosus vel salsus ledit stomachum
 item alle deutschen polen vnd behemen aller beque= melichst sullen purgert werdenn durch stulegeng vnd all walen durch vomitum des magen halben ader vberigs bluds halben mogen sie alle purgert wer= den durch oder loissen vnd kopphsetzen
 require alias medicinas stomaticales in libro medicinali in capitulis de merj et stomacho
 
