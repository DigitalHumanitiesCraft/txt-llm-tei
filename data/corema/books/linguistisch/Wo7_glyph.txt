   ain kunstlichs vnndt nutzliches kochbuch  vor= mahlens nihe so leicht mannen vnnd frauen personen von inen selbst zu lerrnnen inn truckh verfast  vnndt außganngen ist  artlich in acht buecher gethaillt  sambtt ettlichen fast nutzlichen bewer= ten hauß notturfften oder kunsten  auch wie mann essig macht  vnnd wein guett behelltt  anno etc  1590   vertzaychnuss  wie man soll vonn mandtel vnd weinbeerl khochen soll wie man soll vonn opffel piernn  kutten  ayer  milch  khoch vnndt gemueß  khochen soll wie man soll vonn fischen vnndt stockhvischenn auf allerlej visch  vnndt ge= sulz mit denn krebssen  khochen soll wie man soll vonn fleisch wildpret  koppaun= nen  hennen enndten vnd gennss  khochen soll wie man soll vonn bachene manncherley  khochen soll wie man soll vonn morser kuechlein  khochen soll wie man soll vonn sallz wie du essig macht khochen soll wie man soll vonn suppen  wein suppen  staub supn  reiß der mancherlej  khochen soll   register vber das khochbuech  vnndt wie man iedes stuckh nach der zahll suechen soll  von manndtel  1 weinbeerl zu mandl  2 manndel muess  3 gerenntte millch  4 igel von mandel  5 manndel keess  6 ein rhoten krebssen von manndel  7 ein rendl von mandl  8 gegossen stern vom  mandel  9 pfifferling von mandl  10 gesulzt mandl  11 ayer schmalz von mandl  12 bachen wurst inn der  fasten  13 ein geweichts in der  fasten  14 ein mandel schotten  15 marcipann  16 ein fast guts gemuß zumachen  17 gesulzt mandel der farben  hat wie vil du willtt  18 braunfarbe  19 roethe farbe  19 ein mandel zicher zu machen  der farben hat wie vil du  willt  20 gossenn bluemen  21 gegossen wappen  22 ayer inn der fasten mach also  23 getaylt mueß inn einr  schussell  24 ein schwartzen igell  26 ein roethen igell  26 ein feigen sulltzen  27 ein reindel von weinn= beerlein  28 manndtel formb macht man allso  29 gebachen schinttel von ge= stossen manndel  30 ein tortten von mandtel  31  weinbeer suppen  32 weinbeer mußlein  33 die weinbeer suppen magst  du geben vber kucheln vndt  anndterss  34 das anndter buech  vonn pastetten  35 pasteten vom taig  36 vonn piernn  37 tortten von khutten  38 tortten von weichsseln  39 schwartz torten    ittem tortten von opfeln  40 reindtl von opfelln  41 schwartz koch von opfeln  42 gefult opfel zumachen  43 piern magst gleich all so  machen  44 dunnste pierrnn  45 opffell gescherrb  46 bachen kutten zumachen  47 oppfel zubachenn  48 ein fast guts muß  daz schwartz ist  49 das tridte buech  von ayerdortten zu= machen  50 tortten von reiss  51 tortten von gruenem kraut gemueß pastetten  52 tortten von ayergemueß  53 ayer kuechlein  54 mehr ein torttenn  55 gebrattne millch zu  machenn  56 haidnische kuechen  57 tortten von gruenem  krautt  58 ein tortten von vogl speiß  59 ein pastetten von ayern  60 ein ayer muß zu machen  61 schusselmuess zu= machen  62 aufgangangens reindl  63 ein gehackhts khoch  64  hasumbs koch zu machenn  65 ein treffets khoch  66 schierffl koch  67 zottete muess  68 butter muess  69 ein durch tribne milch  zu machen  70 ein gesotten khoch  71 ein gemues zu machen  72 ain guetts hardtl  73 ein anndterss  74 ain hartl mit wein  75 schnee millch  76 dockhen millch  77 gesulltzte millch  78 tauffte millch  79 geschnitten fleckh von ayernn  80 tortten von ayernn  81 ayer gemuess  82 das vierdte buech vonn fischenn  83 ein rechbratten zu machen  83 ein weisse sultz von vischen  84 pastetten von fischenn  85 schwartzs karpffenn  86 pastetten von gebachennen hechttenn  87 wildtu ein hechtten fullen  88 von haiß gesotten vischen  89 die hechtt betauffen  90 es ist auch zu wissen  91 der die karpffen guett  will siedenn  92 die asch  93 die karpffen  94 pfrillenn  95 es ist auch zu wissen  wer die visch wol wil sieden 96 ein andters von pfrilln  97 grundteln  98 rutten  99 huchenn  100 salmling  101 prachssenn  102 karpffen schwartz suppeln  103  schwartz suppeln  gelb  suppelnn  104 denn grad von einem huchsen oder sonst einem grossen vischen ein zu machenn  105 auf ein anndter formb  visch ein zu machen  106 visch oder pfrilln in putter  zu bachenn  107 pfrillen inn puttern  108 bollnische suppen  109 gesulltzte visch  110 die sulltz mach all so  111 auf ein anndter artt  112 fisch ihm khaschnat  113 khalltt hechtt zu behallttn  114 die hechtt mit dem speckh  115 khnodlen von fischen vndt  wurst vonn fischenn  116 auff ein anndere weiss  117 ain gespickhten bratten  118 von fischenn  der eingefulltten fisch machen will  119 ein gemueß von vischen  120 ein rechbrattenn in der  fastenn  121 pastetten von gebachnen hechttenn  122 ein bachens in der fa= stenn  123 ein gestossenns von  vischenn  124 hausenn  125 geschlechtt hausenn  126 pastetten von fischen  127 stockhfisch  128 im raumb  129 gerost stockhvisch  130 auf ein andern formb  131 bratten stockh visch  132 krebssenn  133 krepssen eiterling  134 gefulltte krepssenn  135 gestossen krepssen  136 ein supp von schlechtn fischen  137 die karpffen so mann  sehlen will  138 huchenn  139  das funnfft buech von flaisch krapffen  140 pastetten von koppau= nenn  140 haiß willdtprett  141 ain hindtere schullttern  142 iunnge huenner  143 taubenn  144 raiger  145 krammet vogel  146 anndt vogell  147 kolben pastetten  148 khastraune  149 khalltt wildtprett pa= stettenn  150 kastraune pastetten  151 iung gennß pastetten  152 gemueß ganzss   153 ein zunng ein gemacht  154 hierrschen leebern  155 schweinen kopff  156 wust welsch hamen  157 schweinen fleisch  158 sau kopff vnd hamen  159 wie mann die rehe schlegell bereitten soll  160 gruens willprett  161 wursten  162 wurst vonn kelbernn= fleisch  163 wursten von kelbern rindern lung= en vnnd lebernn  164 ein lung von rindtfleisch  165 kelber fleisch  166 presalj  167 ein paiß zunngen  168 ain hollbratten  169 scheffen schullttern  170 ein angelegts huenn  171 iunge huenner einzudempfen  172 gruens supel  173 khochmuß mach man also  174 khuchel von wildtprett  175 knodel von hennenfleisch  176 ain guett essen von einem  kappaun  177 ein huenner brue  178  einn gestossenns  179 lunngen kuechleinn  180 kalbs leebernn  181 ain lungen zu machen  182 ein eingemachtte lungen  183 hierrschen leebern  184 die lungen vom hierschen  185 iunnge huenner einge= dempfft  186 geselchte huenner  186 plutzte huenner  187 zungen ein zu machen  188 koppaunen suppen  189 gruess ann einem spieß  brathen  190 gebratten arrbeiss  191 der raiff  192 gefulltte oblatt  193 das sechste buech wie mann hollhippen bachen soll  194 butter zubrathen am spiess  195 die grossen morser= kuchenn  196 auf ein annder weiss  197 pratt khuechlein  198 die clainen schwebischen kuechlein  199 golld handtl  200 ein eingeruerts koch  201 khuchlin von opffeln  202 brott kuechlein  203 bachene kuechlein  204 gefulltte ayer  205 eingeruerte kuechlein  206 bachenne millch  207 ochssenn augen  208 gesturtzte ayer  209 khroß ayer die man bret ann einem spiess  210 strickh zu bachen  211 pfannzelltten zu bachen  212 hasenohrlein  213 zogne schnittel  214 germben krapfen  215  krauttlach  216 geschnitten nadel  217 tortten von piessen  218 khrauttl krapffen  219 vrneus krautt  220 eingefulltt krautt  221 das sibenndt buech  wie mann die promutzen  212 zu osternn bechtt  phraittling von flecken  223 lupp zu machen  224 krafft zeltlen zu machn 225 pommerantzn schelen  226 ein zu machenn  paisselbeer  227 rosensafft  228 khutten safft  229 khutten ein zumachen  230 inngwer ein zumachen  231 zuckher zu leuttern  232 weichssel sallssen  233 lattwergen vonn  weinbeerl  234 berthram von sallsen  235 sallsssen von kholerbeer  236 paisselbeer sallsen  237 perrnl sallssen  238 gruenling lattwerg  239 pierrnn  240 hagenbutzen wachssen an  rosendorrnn  241 schlehenn  242 eingemachtt nussen  243 sallssen von gruenen  kreutterrnn  244 auff ein andter weiss sall= sen zu machenn  245 pettersill krautt  246 trigett  247 gulldten wasser  248 rosen honnig  249 lolle letzellttenn  250 zwierbachenn  251 krapffen von manndtell  bachenn  252 weinbeer sallssen  253  wie man vmerdum machen soll  254 vmerdum muesslein  255 das achtt vnndt letzte buech  arrbeiß suppenn  256 linnsen zeserlein wein= suppen  257 ayer suppenn  258 hader suppenn  259 ain anndere arbais suppn  260 ein dunstl suppen  261 gewuerfflet suppen  262 weinsuppenn mit raumb 263 schmalltz suppen  264 sauer suppenn  265 hechtten suppen  266 staub suppenn  267 wieie mann denn staub machett  268 geyßlitzs  269 habermuess  270 pfannbrein  271 reiss khoch  272 prenn khoch  273 millch khoch  274 grueß khoch  275 vmerdumb khoch  276 arrbeiß zu machen  277 ein eingebrenntt arbeis  muess  278 gruen arrbeissen ihnn  schellffenn  279 enndte dess regi= sters       das erst buch von mandel 1  machs allso  nimb die mandel  seudß  so lassen sie sich schelen  wasch wanns gescheelt sein  auß ein= em kalten waßer  so werdens hubsch hert kir= nig  hastu dann ein stain damit man mandl mehlt  so mahlß  geuß oben ein schon waßer zu so rindß dann so es gemalen wirt  seuts dickh wie ein raumb  hastu nit ein mandlmul  so mueß mans so lanng in einem morscher stoeßen  eß bleibt aber viel in der seichpfannen  man soll auch ein sammel schniten baen  vnnd in ein gesalzens waßer stoeßen  vnd vnter die mandl stoßen  nur gar lanng vnd imer zue= tropft mit ainem waßer  biß sie gannz taig am stoßen sein  dann so nim die gestoßnen mandl  geus waßer daran  dreibs ab vnd seichs  darnach du es dick wilt haben  hebs vbers feuer laß sieden  wie ein milch suppen  wers gern sues ist der nimb zuckher  richts dann auf baet brodt  weinbeer drauf  saltz es nit biß dus  anrichten wilt  es gerinth sonnst etc  
 2 weinbeer zu manndel  nimb ein dickh mandlmilch  glaub weinbeerlein da= rein  daß darein ersieden  thu etlich zuckher darein  wilth gern so gibs kallt oder wharm 
 3 manndel muesz nim ain dickh mandel  gestoßen reiß  hackhs in die mandl milch  die mueß am ersten sieden  wildtu aber reyß vngestoeßen inn mandl kochen  so seudt denn raiß in einem waßer  vnd wasch in  vnd seuth wolb die mandl milch  geuß ans reiß  lass allso sieden  wie man sonnst ein reiß seuth vnd zuckhers whol  gibs wharm  saehe zuckher drauf vnd wein= beerlein 
 4 gerennte milch reiß denn nim vnd stoß in klein  schlag in durch ein sieblin  nim dann ein mandl milch laß ersieden in einem  inn einem vberglausurten hafen  so sie walth so koch den gstoßennen reiß darein  im sieden so es dickh wirt  so schuts vf ein naße schußel laß kallt werdenn  schneydß stuckhweiß  legs auf ein schußel  geus ein kallte manndl milch darahn  besteckhs mit zim= metrohrn  item du magsts whol allso ferben  die gerenndt milch  safran oder wie sonnst farb kannst haben so leg in auf  fein auf die schußell 
 5 ain igl von manndl der nim manndl wieuiel er will  stoß oder malß seuchs durch ein tuech  schut daß in ein hafenn  zwierle das mit einem holz durch einander  geuß die milch kallt darauf  thu zuckher darein  daß dickh daz in dem tuech bleibt  must zusammen formen  wie ein igl  laß ein gefaß ligen  so seicht es sich auß  wirt ainem igl gleich  so be= steckhs mit mandl oben vber  das sein die borster   man mags ferben oder vergulten die mandl  nim erlich zuckher darein 
 6 manndel kasz denn mach allso  nim ein mandlmichl die gahr schon gesiegen ist  mueß auf ein pfundt mandeln whol 4 loth haußenblatern haben  damit mans sterckh  man mueß am ersten die haußenblater inn waßer sieden  vnd mit demselbigen waßer muest die mandlmilch durchtreiben  etlich nemens  denn mandl dickh  doch durchgeschlagen  daß durch ein sieblein geeth  aber geth vngern durch  oder durch ein pfefer pfann die nit kupferig sey  mit haußenblater gesterckht ehrlich zuckher darein seudß also lanng allß zwey ayer  dann so geuß inn ein form  da man die ayer kaß eingeust  setz da es kallt hat  so gesteets  so es gestanden ist  mustu den mandl vnden in ein haiß waßer heben  so geths gern herauß richts an vf ein schussel vnnd  geuß  geuß ein kallte mandlmilch daruber darf nit mit haußenblater gesterckht sein  geuß souiel milch daß vber die keß gehe  so sicht man den form deß kehs  nim etlichen zuckher 
 7 18 ein rothen krepsen von manndl  wiltu es roth machen wie ein krebßen  so siedt presill  dasselbig waßer mueß auch gesterckht sein  mit krhaußenblatern  damit must denn mandl durchtreiben  muest ein form haben  innmaßen wie ein krebs  geuß drain laß ge= steen  gleich wie denn keß  richts dann ahn vf ein schußel  geuß ein mandlmilch darahn  muest auch den zuckher nit sparn  wenn du es in form geust vber die gesterckhten mandl  so laß aber kallten  geus nicht haiß drein  es gesteth sonnst lanng nit etc 
 8 19 ein reindl von manndl  so nim ein gute dickhe millich von mandl in ein reindl oder scherblein  darunder ein geriebenne sammell   allß viel es dickh wirt  menng es mit safran vnnd gueten linden gewirtz vnd zuckhers setz auf ein glueth  laß sieden  daß truckhen wirt  wanns dich bedunckht es hab sein genueg  setz das scherbl auf ein schussel so ist es beraith 
 9 20 gegossen stern von manndl  machs allso  geuß weiß mandlmilch die gesotten ist vnnd gesterckht mit haußenblattern  das vber= kaltet ist in einer zinen schußel  laß gesteen  so es gestannden ist  so schneydt darein  geuß in stern weiß auf roth  blaw oder gelb  
 10 21 pfifferling von mandl  nim geriben mandl  denn man in ein reibschern abtreibt  mach in ab mit zuckher vnd roßenwasser das er fast weiß wirt vnd dickh bleib  druckh denn= selben mandl in ein form der pfifferling  laß den mandl oben zum stihl wider heraus  thu den fein in ein schußel  geuß mandlmilch drahn 
  11 22 gesultzt manndl  gesultzt mandeln mach allso  nim haußenblatter die verseud in waßer  nimm dann petersill hackh in gar klein  nim dan den driten theil der mandl= milch darunder  zuckhers wohl ab  das wirt grun= farb  nim dann die zween thail die seuth in einer pfannen  zuckhers auch wohl ab  laß sieden in einer pfann  seudt ein thail  weiß auf einer pfannen dann das drit theil mach gleich gelb  das grun geuß auch vf ein pfannen  laß gesteen so hastu drey farb  denn so hebs in ein haiß waßer  sturtz vber auf ain schons breth oder bannckh  schneidt es dann geschacht  leg es auf die schußel  ein weil weiß  ein weil gelb ein weihl grun  das die schußel vol wirt  gibs dann auf denn tisch 
 12 23 ayrenschmaltz von mandl  so nim geschlecht mandlkhern  ein wenig weis brots  stos das in ainem morscher  auß demselbigen  mach sinwelle ayer  ferbs an die stat  vnd in der mit legs in ein pfann  geuß ohl daran  bachs  so wirt es gleich ayren im schmalz  oder mach air darauß  schneids nach der lenng voneinander  vnd ferbß an der statt da der totter ligen soll  legs in ein schussel wie sunst herte ayr  geuß fier den essig ain guten wein  oder rainfall muscateller  schneydt ein grunß kreutl darauf gibs dahr 

 13 24 bachen wurst in der fasten  machs allso  hackh feigen vnd mandl vnder einander  thu ein wenig weichßel salßen daran  vnd wein= beerlein welgs zwischen den hennden  auf einem melbigen breth  inn der gestallt der wurst zeuch die= selbigen wurst durch ein apfeltaig  bachs  gibs vf grunen krauth etc 
 14 25 ein geweichts in der fasten  nim geschelten mandl  denn hackh klein  reib denn halbenn  halben mit safran  legs besonder in ein schußel  wein= beer die whol erkhlaubt leg auch besonnder  in ein schußl nim dann allerlay visch  nur parmb  nit  stoß die inn einem morscher  geuß auf ein fladen  scheuß in ofen  das es backh  so seind die gueth zu essenn 
 7 16 ein manndl schoten zu machen  nim mandl souiel du wilth  stoß whol in eim morscher  nimbs in ein reib scherben  vnd reibs so lanng er sich zwischen denn henden zu sammen lest ballen  muest immer die weil du reibst zu tropflein ein wasser  hast aber nit ein reibscherben  so mahlß in einer mandlmuhl  inn der dickh wie ein khoch  nim dann denn mandl in ein pfannen mit aim waßer darin haußenblatter gesoten sein  vnd vil zuckher  seud in so lanng alß 2 herte ayr  thu sie dann herab  so erkhults  so schlag in dann auf ein zine schußel  fein hoch wie ein schotten  so gesteth er  geuß ein dunne mandlmilch daran  etlich vber siedens etliche nicht  aber ich habs vbersothen vnnd wieder kallt laßen werden  vnd angemacht mit zuckher  ich hab auch gesehen das man inn den mandl zum schotten auf denn disch ein halbß  meßel rainfals gethun hat  nim kein haußenblattern  solchen schotten mag man auch in ein form aineß kaß machen  weinbeer mag man auch vnder denn schotten nemen  ist ver= sucht durch elisabeth mautnerin 
 8 17 marcipan nim geriben oder gestoßen mandeln  der gar glein ist  so er gestoßen ist so nimb schmeckhet roßenwaßer  da wirt er weiß von  thu schier souil zuckher darein alß der mandl  nim der oblat vnd die leg auf ein pappier  darnach thu den marcipan groß wilt machen  so nimb die oblat netz an den ortern  leg ein ander oblat daran es haft an einannder sonnst zu großen marcipan ist ein oblat zu klein  nim dann ein ring  er sey hultzen oder eyßen  eines zwerchenn fingers groß  setz auf denn zusammen gemachten oblat  schneyds nach dem ring vmb vnd vmb  so wirts scheublecht  aber ehe du es ab schneidest thu denn mandl in ring  gleich alß hoch der ring ist  gleichs fein an  zeuch den ring vber sich auf  vnd saehe auf denn marcipan coriannder bachennen aniß  nim denn  scheuß auf ein hafendeckh die man zu den pasteten pfannen hat  scheuß ab dem pappir vnd bachs in der  pasteten pfann  so lanng biß fein hortlet oben vber wirt  so nim dann die deckh auf die pfann  schut es gemachlich abher  vf ein schons bretlin  gibß fur ein kalts essen  oder an dem abent für ein schlaf drunckh  item man mocht aygen pfannen zu dem marcipan dorffen  nicht so hoch sein als pasteten pfannen  mueß ein keßler oder kupfferschmit machen  ob aber einer der= selbigen pfannen ie keine mocht haben  so soll man sonnst ein pfannen nemen  vnd mit spanlen ein giter drein machen  vnd denn marcipan drauf legen  setz die pfannen darauf entbor  das nit gar auf der gluet stehe  thu ein hafendeckh darauff mit einer glueth auf die pfann  etlich nehmen oben vber den mandl auch ein oblath  aber es dunckht mich noch beßer sein  es sey oben bloeß  vnnd mit confect vber saet  mueß eben drauf sehen  daß er sich nicht brennt etc 
 9 18 ein fast guets gmues zu machen  so nim weinbeer  cybeben vnnd mandl  aniß souiel alß des anndern  wasch die weinbeer  scheel die mandl  auß den cibeben schneidt die cornlein  nims  denn hackhß durcheinander wie ein lungmueß  vnd nim ein harte sammel stoß vnd rost die samel im schmaltz  nim daz gehackhet auch dartzu  geuß ein rainfal drahn  gewurtzt mit ainem guetem linden gewurtz vnnd zuckhers  laß allso siedenn  ein gute weil daß dickh werdt  dann so richts an  so ists ein fast gut gemueß 
 19 item gesultzt mandl der farben helt wieuil du haben wildt etc   weiß ist der mandl an im selbst  gelb mach in mit safran  grun mach in mit petersill  roth sol man nehmen auß der appodeckhen  etwann nennt manß farb tuch auß der appodeckhen  dasselb soll man sieden  so wurths waßer roth  damit magstu mandl temperiren  aber haußenblatter mueß darbey gesotten sein  vnnd whol mit zuckher gemischt  gleich wie die ayrkhaeß  item praunfarb macht man allso  nim geriben mandll vnnd weichßel salßen  darein  so wirt der mandl braun= schwartz  so nim negellein stup vnnd waßer  thas  in haußenblatter gesoten ist  seuth arbeiß drein seich die arbeiß bruehe durch ein duch machs sus mit zuckher  es wirt schwartz 

  11 20 rote farb zu machen machs allso  nim waßer  darein haußenblatter  gesotten ist  daß machet daß sueß  seuchs durch ein tuech nim dann rothe farb vonn einem geschwornen appodeckher  laß daß vorgeschrieben waßer kallt werden  ruer die farb darein  geuß es balt es gesteth geuß in waß form du wildt 
 21 12 ein manndl zuger zu machen der farb hat wieuil du wilth etc  machs allso  geuß die vorgeschribenne  aine in ein becher laß gesteen eines fingers dickh  geuß dar= nach immer ein farb darauf  nit haiß nur khallt  oder es fleust in daß annder  geuß die farb darein souil du wilt  biß der becher vol wirt  so es allso gesotten vnnd gestannden ist  so stoß denn becher in ein kallt haiß waßer  vnd balt wider herauß  sturtz den becher vber ein schußel  so hast die farb all  schneidt dan den gestoßnen mandl nach der lenng  so sicht man die farb all nacheinannder 
  22 12 gossen blumen item gegoßen plumen oder estrumb  machs allso  nimb weißen mandl  mit haußenblatern  gesterckht in einer schussel  so es dann gestannden ist  so schneidt drein blumen oder gewechst  thu dasselbig herauß  geuß in ein anndre farb ahnn die stath 
 23 14 gegossen wappen gegoßen wappen mach allso  geuß die veldung farb inn ein schußl  darnach schneyd denn helm heraus  geuß sein farb drein  item ayr in der fasten  machß allso  laß dir ein hultzen oder andern model machen  der zwei theil zusammen sey gefueget  alß ein model darin man buchßenstein macht  mit mandl oder nusol gesalbet  geuß gesterckhten mandl mit haußenblatter dran  das er gelb vnd sueß bleib  oder sey boß gesteen  daß ist der totter zu dem ay  nim darnach denn totter auß dem modl so er whol gestanden ist  nim darnach denn manndl der alß gros ist  allß ein ay  leg dennselbigen totter in ein modl  geuß denn gesterckhten manndl inn denselbigen modl  da der totter in ist  laß es auch gesteen  so vmbzeucht daß weiß daz gelb  gibß allß herte ayr  thu drein fur denn essig ein maluasier  zuckhers fur salltz 

 15 24 ain gethailt muesz in ein schusseln von vier oder sechß farbenn  machß allso  nim ein verzinten sturtz  den man zu= sammen legt inn 4 oder 6 theil  daß er gerecht inn die schußel sey  darin du das getheilt mueß wilt machen  setz dennselbigen sturtz in den schußl daß er an denn boden der schußel ruehr  vnd an allenn orthen anstehe  nim die gemueß roth  weiß braun schwartz  blaw  geuß ein iedes mueß an ein besonders orth  daß sturtz in die schußl  mach die mueßer all in einer dickh  vnnd geuß einß als hoch alß daz annder  inn die schußel  zeuch darnach den eingesetzten sturtz  schlecht vbersich auß dem gemueß 
  25 16 ein schwartzen igl von weinbeern nim ein pfundt weinbeer  wasch vnnd klaubß schon  das nichts vnsaubers dabey sey  schwaib sie in einer pfannen  so sie kallt werden daß sie druckhen sein so stoß klein  thu darein zimmetrinden  negelein  zuckher vnd salltz  vnd dann so nimbs zusammen  vnd mach ein igl drauß  so er beraith ist  so besteckh in mit negelin daß sein die borster  ein gulden muscat in munndt  so ist er bereith 
 26 17 ein rothen igl so nim ein pfundt feigen  wasch daß mehl daruon  daß es truckhen werdt  vnnd hackhß chlain  stoß sie in ein gewurtz negelein thu safran drauf so wurdt es balt  thu erlich zuckher wann es khlein gestoeßen ist darein  so schlags zusammen  mach ein igl drauß denn besteckh mit negelin fur di porster  ein feigenn innß mauhl  ein 
  26 ein feigensultzen nim allweg sechß feigen an ein spieß  mache der spießle souil du wilt  seutß in eim keßel oder hafen  geuß gleich wein vnnd waßer dreinn  nim dann brot vnd letzelten geriben  thu in an ein supen vonn den feigen  honig vnd eßig treibß durch ein duech  gwurtz alleß vnd ferbß erwolbs durcheinander  legs in ein rain faß  wann du es anrichtest  so bestrewe sie mit weinbeer  gibs kallth 
 27 ein reindl von weinbern nim mandl ein vierdung oder ein halb pfunndt alß vil du wilt  vberseuts nimbs denn herauß stoß oder hastu ein stein so seinds beßer gemhalnn  wirt vil mher darauß  vnd wirt die milch fein dickh  dann so seihe sie durch ein sieb oder duech  vfs dickhest so du magst  reib ein semmel thus inn die millich  vnnd nimb dann weinbehrlin die klaub fein vnd wasch thuß in die mandl milch   vnnd geribens brot  mach so dickh wie ein khoch geuß in reindl saltz vnd zuckhers whol  setz daß reindl vf ein glueth  schaw daß nit anbrenne  thu oben darauf ein sitlich glutlin  so braundt es sich hubsch vnd gibß warm 
 28 mandlform macht man also  die mandlform es sey was woll  macht man also  die mandl vberstoß  aber vberstoß in einem morßer  dann so nimbs in einen reibscherben  daß gantz wie ein dickher taig wirt  mueß immher ein waßer zutropflen  reibs so lang biß es sich zusammen lest baln  solch ballen magstu 8 tag behallten  zu mandl= suppen  so nim dieselbigen geribnen mandl  traubs mit waßer ab  vnd seuchs  mach allso ein milch  
aber so du die mandlmilch zu aim form wilt machen  treibe es ab mit waßer darin haußenblatter gesottenn ist streiche es durch ein tuech man mueß auf ein halbpfundt  manndl vier loth haußenblattern nehmen  dann so du es durch gestrichen hast  so geuß das haußenn= waßer in die mandlmilch vnd seuts lanng  muest viel zuckher drein versieden  man muß lang sieden  so es gesoten ist  so thus in ein keßel herdan  laß whol vberkhuelen hab ich gesehen  dann so sihe du das  daß du ein modl hast von wachs abetruckht  mueßen zway theil sein  die salb mit mandlohl  vnd bindt dieselbigen zway theil mit einem spawat zusammen  kehr das ober= theil vndersich  so muestu ein scheiben haben ain blechine  das mueß in der mit ain rohrlin haben  so du nun die manndl in ein form geust  so steckh daz rohrlein in die formb  daß nur souil als visch weiß gestehe  daß du es in die scheiben steckhest  es fiel sonnst auß der schußl vmb  so es nun gestannden ist in dem wachsen modl  so laß denn spabat auf  oder hebs in ein warm waßer  ob es sonst nit gern gehn wollt  setz dann allso auf ein schußl  man mags vergultten  setz in ein kuele stat  das nit zergehe  so manß auf den tisch will geben so must ein kallte mandl milch  darf nit mit haußenblatter  gesoten sein in die schußl darin die mandlmodel ist gießen  daß der mandl aller auß geth  das ist ein hof= lich essen  haißen beschawessenn 

 29 gebachenn schnidl von gstosnen manndl  nim fast wholgestoßnen mandl  das nit ohlig werden  dreibs ab mit einem schonen wasser  schlags durch daz ein dickhe millich werdt  mach ein taig mit melb  wie man sonst zogen schniten macht  vnd zeuch ein semelschniten darein  vnnd bachs ab ob du wilt so magst es zuckhern etc 
 30 ein torten von manndel nim mandl gestoßen  gar fast trupfel nur mit waßer zw  mach dann ein schotten  schir souil alß der geribnen mandl  ruerß durcheinander  schlag air drahn  das in der dickh wirt  alß ein kuecheltaig  thu erlich zuckher drein  vnd weinbehrlein  mach ein blatt vonn ayrn vnnd melb treibs mit einem wellger   auseinannder  schlag die obgeschribenne fulle darauf vnd laß in einer pastet pfannen bachen  oder in ainem bachofen  nit gar zu lanng  wann es sich aber vber sich beumbt vnnd hert wurdt  so ist es gennueg
 31 weinbehr supen zu machen  nim weinbeer  klaubß schon  stoß in einem morßer  das ganntz kochich werden  stoß ein rockhens baets schnitl daran  treibß mit wein der sueß sey  darnach gewurtz mit linder gewurtz  alß zimet rinden negellein  mußcat  nim ein waßer vnder denn wein  so du es durch treibst  so ist es nit so starkch  krankch leuthen 
 32 weinbeer mueszlein nim weinbeer hackh sie khlein  stoß in ein morßer  nim baet semmel stoß auch darnach musts gar lanng gar lanng stoßen  vnd so es gestoßen ist  so schlags durch seuths wieder  thu vil zuckher drein  gibß khallt  aber krannkhen leuthen sol manß warm geben  vnder die weinbeer suppen  must auch wol zuckher nehmen etc 
  33 die weinbersupen magstu vber kuchlen vnnd anders geben etc  denn torten von mandl  nim ein halb pfundt mandl so er rein gestoßen ist mit roßen waßer  so nim dar= under ein vogel spais mit funf ayrn  laß gar wohl aust= truckhen  nim vil zuckher darein  dreibs vf einer schußl durcheinander  nim ein lind schmaltz oder butter auch darnach vnd mehr ein roßen waßer  mach den auch ein plath von einem ay vnd semelmehl  schlags darauf vnndt streichs aufeinander  creutzls vmb vnd vmb  nim dann ein ayerchlar  das zerschlag wol mit einem zuckher  be= streich den torten oben vber  vnd laß fein gemach siedenn  daß er sich oben vberbreune  gibß warm  wiltu es kallt geben  so nim nit viel schmaltz muest auch 2 ayr anschlagen an die vogelspeiß vnnd gestoeßen manndl  so ist es beraith etc 
 ende des ersten buchs etc   das annder buch sagt wie man von kuthen obs vnd weichsel kochenn soll etc  34 am ersten vonn khutten pastetten  machs also  schel die kutten schon holß auß  alß man denn opffeln thut  so mans fullen will  das nichts stainigs darin sey  daß nit zu dun sey  auch nim zuckher zimmetrorn stup imber muscat stup  thus in die ge= scholten kuten  vnd besteckh am ersten die geschelten kutten  mit negelein zimetrinden legs fein in den pasteten taig  mach ein hutl von taig druber  setz in ein ofen  oder in ein pasteten pfann  laß anderthalbe stundt wol bachen  so werdens fein waich  vnd der zuckher gibt ein suppel
 35 aber pastetenn von taig etc  mach also  nim ein waitzen mehl  schlags zu einem pastetten  zwej air drein  etlich nemen dj doter sein gueth  daß weiß macht nuer lene vnd nimb ein waßer drein im schmaltz versotten  geuß auch in daß mehl saltz  vnd mach gar ein gueten festen taig  daß er sich zu einem taig laß zusammen machen   vnnd hart sey  vnnd nur nit zerschruntzen  so truckhs mit der handt vfeinander  wie ein fleckhen  aber in der mit laß im ein kropff  dann so nim ein starckhen wolger  treib die vmb vnd vmb  außeinander in der dickh alß ein halber finger  dann so druckh den tipln mit der gerechten handt mit der faust außeinander  mit der linckhen heb  setz denn austribnen taig außeinander  mach denn boden nit zu dun  dreib in erlich vber sich  wirts gleich gestallt wie ein huetlein  daß man auf den boden setzt  darein setz nur die kutten  wieuil du enchig  magst legen  vnd mach vonn pasteten teig fein ein deckhl  vnd creutzels vmb vnd vmb zu  vnnd nimb ein ayrdotter mit dem gelben  vnd mit waßer bestreich in vmb vnnd vmb  dann so scheuß in in ein ofen  oder pastetten pfan  gibs kallt oder warm  vnnd leg die deckh vmb vnd vmb vonn denn pasteten  so seind die kuten hubsch  waich vnnd wholgeschmackh  von piern mach in allermas wie oben steet  daß dann  36 daß dann so lanng  nit bachen bedurffen  muest die birn auch schelen vnnd mit gewurtz besteckhen 
 37 es ist zu wissen  daß einß pasteten darein man die kutten oder anders legen mueß  nit leicht macht dann es sehe am ersten  wie man es muß abtreiben  es fuegt nur ein starckh mensch dartzu  man mag auch wol fur das waßer vnd schmaltz ein suppen nehmen  sey rindern oder schaffen  wenn die feiste gibt  daß er beyeinander bleibt vnd ist starckh 

 38 tortten von kuthen vnd pirn die mueß man auch schon scheln  die quiten zu 4 theil schneiden  muß auch ein taig nemen  wie vhor steet zum pasteten  treib in außeinander  vnd außen vmb vnd vmb beug denn taig vber sich  das ein raif ge= win  in der hohe zweier finger  schau daz nit nider gehe  darein leg die quiten spallten vnd wallgs außenn taig in der mit  wie ein dickhen affen mundt  das ist  oben vber thu guets gewurtzt dartzu vnnd vil zuckher  magst whol zwifeln auch dartzu thuen   der teig zum torten  soll nit so gar starckh sein  alß zum pasteten  aber mit dem zeug mach in also  dan mit den biern mags whol gespallten  vnd vberbachs am ersten  vnd legs in die torten vnd zuckhers whol  vnd mit lindem gewurtzt  man muß haiß geben  oben vber so schneidt es fein geweckhlet  die hull darauf darf mit so lang bachen  allß die quiten 
 39 tortten von weichseln oder amereln die nimb thu denn khern dauon  vnd zuckhers rein wol ein  vnd thus in die torten vom taig gemacht ein deckhl oben druber  gibß wharm 
 schwartz torten  nim gueth birn  eine oder zehen  vnd brat die vnd seud die in einem schwartzen gesottnen wein  darnach so treibß durch ein sib  nimb die dotter vonn funfzehen ayrn  vnd ein pfunt mandeln gestoßen vnd durch ein sieb triben  nim so uil milch alß der dotter sein nim  ein halb pfundt  kugl zuckher mußcatnußen vnnd ein muscatbluth zimet rorn negellein ingwer  thus alleß durch= einander  dann nim ein pfann mit schmaltz  ein torten taig  gib im hitz zu zeiten wenniger mehr oben vnd vnden mit ainer heißen hafendeckh 
 40 torten von opffeln  nim opfel hackhs gar glein  vnd druckh den saft daruon  vnd thu guts gewurtz vnd zuckher darein  thuß vf ein austribnen taig  wie zu den vorigen torten  schlags fein auf  wie man doch ein fladen macht  vnd walg ein dunß blattl  dar= uor  daß zerschneit geweckhlet hin vnd her  vnnd bach in ein weil  nit zu lang  gibß kalt  zimetrorn sup soll man darein thun 
 41 reindl von opffeln  nim guth opffel schneyds in ein hafen geuß ein wenig sueßen wein daran  dreibß durch ein sieb  schlag ayr darunter  souil dich gut getzimbt  thu ein zuckher drein   thu ein schmaltz in ein pfann  geuß die opfel drein thu kholn darunder  vnd darauf biß auf geth  gibß druckhen oder in eim suplein 
 42 schwartze koch von opffeln vnd birn zu machen  nim sueß opfel die schneidt gar zu chleinen spallten  vnd bachß in dem haißen schmaltz gantz praun  vnd hackhs gar chlain  thus in ein tupfel oder pfann geuß sueßen wein daran  ehrlich zuckher  seudts ein weil stups mit lindenholtz gewurtz  sae eniß in zuckher bachen darauf  daß magstu von biern auch allso machen 
 43 gefult opffel zu machen  so nim gueth opfel nit zu groß  die nit fast saur sein  schels  nit schneids  am ersten ein pletlein darauß  hol den apffel ains auß  doch daß ein raumb außen vmbher pleib  nim etlich mandl  stoß  thuß inn gehackht opfel  darnach weinbeerlin zimmnetrorn  stup ein zuckher vnnd schlag ein frisch ay darahnn etc   full dieselbig full in opfel  thu das platl wider darauf mach chleine bißlein die steckh darein  daß das blatt auf der hulb pleib  nim dann ein schmaltz in ein weite pfann  laß heiß werden  thu ein hafendeckh auch mit ainer glueth drauf  so breundt sich hubsch  so es nun an= hebt waich vnnd primbßen werden  so hebß herauß auf ein schußel  wilt gern  so mach ein wennig sueß supplein dran  thu wol zuckher drauf  gibs am letzten  ist ein gueth essenn 
 44 biern magstu gleich also machen sich daß nit stainig werden etc  item man mag opfel vnnd birn ab dunnsten  daß mans halt nit fullth  sondernn im schmaltz breth wie oben steet 
 45 dunnst biern mach also schael die birn  laß die stengl daran  bachs in ain haißen schmaltz  das ganntz praun werden  thus in ein hafen  geuß ein sueß weindl darahn  thu ein kimich vnd ein wenig negelin stup dartzue  laß fein absieden thu ein zuckher dran  ein gesotner most ist sehr gut dartzu  es gewinth ein dickh supll etc 
  46 opffel gescherb zu machen schneidt opfel vnnd rosts im schmaltz  so es erlich gerost ist  so geuß ein sueßen wein daran  nim ein supla vonn wilthbrath oder flaisch das nit versaltzen sey  gibs stups  thu weinbehr drein 
 ein eingehackts  wildu ein eingehackhts machen  so hackh dj opfel rosts vnd machs wie oben steth von zwifel macht mans auch allso  man nimbt auch zu zeiten opffel vnd zwifel vndereinander daß gibt man vber wildtbrethkhuchlen  oder vber who du willth magst die gescherb haben 
 47 bachen kutten zu machen machs allso  schneyd groß kutten zu dunnen scheiben  thu dar= auß die khern vnd stain  legs in ein warm schmaltz  daß nicht haiß sey  laß auf eim gluethlein steen  ein stundt so werdens waich  dann so nimb ein dunnen taig mit wein vnnd zuckher gemacht  zeuchs dadurch bachs im schmaltz allso daß der taig gelb pleibe
 opffel zw bachen  48 man pechts vf viellerlay waiß  etlich machen ein taig mit bier gemacht  darin betzogen  man nimbt ein ay auch dartzu  man macht auch mit wein ab den taig  vnd zeuchts in melb vmb  bachß in heißen schmalltz  sie werden faist 
 item wann du machst tortten von dem schwartzen khoch  muest auch ein blatl austreiben das schwartz darauf thun vnnd bachß darin wie ein ander tortten magst in mit eybeln  besteckhen  oder rotten cirmßenn   die werden gar gueth 
 49 ein fast guets muesz das schwartz ist schneid guet opfel in ein hafen  vnd thu dartzu ein thayl der rotten weichßeln oder zwechßen  auch ein guetenn thail  die schmollen einer semmel  vnd geuß ein wein drahn  laß also durcheinander whol sieden  biß es fein waich wirt  so streichs durch ein siblin oder duech thu zuckher drein  vnd guets linds gewurtz  laß absieden in einer pfannen  gibs khalt oder warm 
  das drit buch sagt wie man soll von ayrmilch vnd gemuesz kochenn  50 vonn airtorten zumachen weiß dortten zu machen  so nim vonn funfzehen ayern daß weiß zerschlags mit einem wennigen salltz  nim souiel milch allß der klopfftenn ayr ist  ein halb= pfundt mandeln zerriben  oder zerstoßen  dreibß durch ein sieb  thu es darnach alleß zusammen  nim ein halb= pfund zuckher  thus darein vnd misch durcheinanndher  thue es in ein pfann  mit sambt einem schmaltz ein gleinß tigellein vber daß schmaltz das subtil sey  hitz es vonn vnden vnd oben mit einander heißen hafendeckh die wol haiß ist
 51 torten vonn reysz seudt denn reyß  vnnd treib in durch ein sieblein  allß vil allß der mandl  nimb souil alß deß weißen vonn ayrn  vnd zuckhers wie oben stehet  so wirts weiß  wie die weißen torten etc  zu machen  zu machen di obgeschribnen tortenn so nim souil allß oben steet  zuckhers fein  wann sie gesoten ist  so nun ambraßien mandlsaft  die durch= triben seind durch ein sieb  mit zuckher gemischt  und zuckhers fein mit roßen waßer  vnnd vberzeuch die torten damit subtill  hitz whol  die eyßnen hafen= werckh  oder deckh die thu vber die torten  so machts ein rinden wie marcipan  guet tortten  nim ein zimlichs von borlen ambra  vnd thu es in die vhor= geschriebennen torten  so werden die vbertreflich gueth zu eßenn 

 52 torten von gronen kraut nim ayer vogel speiß  die laß gar whol austruckhen  nimb guete chreutlein  pertran maioran ein wenig bißem  deß hackh gar chlein druckh den safft heraus daß das gehackht krauth ganntz druckhen sey  nim dann die vogel spais in ein morscher  stoß whol schlags wider an die ayr  ein wenig sueß rainbell ein wenig geriben semmel  zuckher weinbeehr  thu daß gehackht khraut darunder  rurs alles durch einander stups 
 43 gemuesz pastetten  dotter muesz nim ein halb maß sueßen wein vnnd viehr schniten von einer semmel  subtill gebaet  seudt es vnnder dem sueßen wein  so lang biß einer vber die stuben geth  ruerß durcheinander  laß ein wenig kalt werden  dann so nimb vier vnndtzwantzig ayrdotter  ruerß alleß durcheinander  ein wenig safran  dartzu zwho handuohl zuckher  der weiß sey  vnd ein frisch schmaltz  so groß als ein ayrdotter  setz auf glueth  daz nit anbrin ruer es mit einem finger loffel wann es dickh ge= nug ist  so geuß in ein schußl laß khalt  werden  vnd ein wenig weinbeerlin dran  rurs durch= einannder  machs ein laß bachen man mag auch solches gmueß warm inn einer schußel geben 
 tortenn vonn ayr ge mues  54 torten  nim ein gute obere abgeraumbte milch  thu aber souil schmaltz oder putter alß ein ay  setz vber eim feur  in einer pfann  vnd wann es an= hebt zu siedenn  so nimb viertzehen ayrdotter  vnnd ein loffel vonn semmelmehl in die ayr geruehrt  ein gantz geribenne semmel  vnd wann die milch anhebt zu sieden  so setz auf ein glueth  ruehre die ayer gemach darein laß ein wenig sieden  biß es dickh genug sey  nim ein handuol zuckhers vnnd weinbeer  machs in ein pasteten  vnd auf ein torten  laß bachen ein halbe stundt 
 55 ayer khochlin nim zwelf ayr vnnd ein geribne semmel  vnd ein semmelmehl vnd frisch zergangen schmaltz ein loffeluol gesalzten  ain handuol schons waßers daß der taig ein wenig dickher sey alß ein strauben= taig  vnd der ofen muß faß hinden haiß sein vnnd  schon außgewischt darnach geuß in die pfannen da man die kuechen eingeust in dem ofen auf dem ploßen hert  laß ein virthlstundt bachen  wenn du es auß dem ofen nimbst  so schneyds voneinander nach der braith  vnd nimb ein frisch schmaltz oder putter vmbgoßen ein wenig ein zuckher da rauf vnnd darein  also haiß auf ein disch tragen 
 56 mehr ein torten nim ein guete millich allß auf ein halbe maß schlag 4 oder 5 ayr darunder  nim petersill auch daß grun vonn 4 oder 5 zwifelheubten  die ruer allß durch einander  chlein gestoßen  nimbs in ein duech druckh es auß  das brot oder die prue in daß mueß daß es grun sicht vnd nach den zwifeln schmeckh  es muß so dickh sein alß die ayrmueß  vnnd whol zuckhert  daß auch nit versaltzen sein  noch zu sueß sein  mach denn taig wie die khraut torten  laß in halb erbachen  schneids auf wenns bachen ist rur ein wennig frisch schmaltz darunder  vnd zuckher darauf  allso haiß vfm disch gebenn 
 57 geprattne milch zumachen so nimb ayr die schlag fast durcheinander thu saffran drein thu es in ein hafen setz in ein siedens waßer  inn ein kheßl daß das wasser nicht in den hafen gehet  laß sieden biß das gestockht sey  darnach schut es vf ein weiß duech  schwenckh das waßer daruon  dann seuds hert wie ein kaeß  dann so schneids wie ein eiter  stoß an ein spieß braths auf eim rost  thu wurtz daran  vnd begeuß mit schmaltz vnnd trags auf etc 
 57 haidnische kuchen zu machen  mach ein taig vonn ayrn  auf das hertest so du khannst  haben machs vnnd wolgß dunne pletter darauß  allß ein pfantzelten  bachs im schmaltz dann nim ein gueten wein halb souiel honig durch einander zeuch das bachen dadurch  wenn du es wilt anrichten 
 torten von grunem kraudt so nim gruns khraut pertram ist gueth in allen dorten  dann nimb auch ein wenig breßen maieron vnnd was dich guet dunckht  hackhs gar chlein  nimbs rosts im schmaltz  reib ein linden keß darunder  der nit starckh sey vnd schlag ayr darunder an daß khraut vnd ein keeß  thu weinbeerle dran  stups daz ist nur die fuhll  nim dann ein ay oder zwey  darnach du in groß machen wilth  vnnd zerschlags gahr whol  nim dann die pfann thu ein wenig schmaltz drein  das die pfanne alle vbernetzt sey mit dem schmaltz  seuch daz schmalltz glatt auß  vnnd geuß das gekhlopfft ay in die pfann  laß vmb vnd vmb lauffen  daß die pfann alle mit dem clopfften ay vberzogen sej  dann geuß die  vorgeschribenne full in die pfann vnd setz auf ein rost  darunter schur ein zimliche glueth  thue ein hafendeckh daruber mit einer glueth  so geths fein auf  darf nit zu lanng bachen  es geth fein auß der pfann  wann du es nur vnden nit an= brinst  gibs warm auf ein blatt  etc 
 59 ein torten von vogelspeis mach ein vogelspeis die laß gar druckhen aussiedenn  nimbs dann vnd stoß wol in einem morßer  schlag 5 oder 4 air dran  thu ein linds zerlassens schmaltz daran  eineß halben ay groß  nim weinbeer erlich zuckher darunder  vnd vberzeuch auch ein pfannen mit einen klopfften ay  wie vorsteet  vnd bachs gleich wie ein anders  gar khuel thu es dann auf ein plat sae connfect darauf  magsts wholl mit eybeln besteckhen  gibs warm 
  60 pasteten von airn so mach ein hohen pastetten wie es vorn gesetzt  vnd scheuß in ein pachofen  laß nur so lanng biß er erherttet vnd nit law sej  nimb dann nur etwa auf ein disch 6 ayr vnnd zerschlags  geuß souil raum alß der ayr  nim ein loffeluol gutes semmel mehl  vil zuckher vnnd weinbeerle  vnnd geuß in die vberbachnen pastetten  scheuß wider in ofen  so geth es hoch auf wirt hubsch rogl darauf laß nit zu lanng bachen  gibß warm ist ein hubsch essen  gibß vf ein platt  zuckher darauff 
 61 ein ayrmus zumachen  so nimbs clar von x ayrn zwiers oder ruers rein ab  nim ein suesen milchraumb laß den inn einer schonen pfannen sieden  vnnd geuß daß clar vnndern raumb laß nit zulang sieden   sieden  so wurdß mueßet  thu ehrlich zuckher drein gibß allso warm  so mans aber gesteen lesst vf einer zinen schussel aufgegoßen  so hastu ein ge= sultzte millich  daß gibt man zun letzten gern  auf denn hochzeiten oder sonnst 
 62 schusselmuesz zu machen  so nim auf ein disch funf ayr  zerschlags  vnnd nim whol zwier souiel guten sueßen milch raum  thu ein zuckher drein  saltz zumaßen vnnd netz ein schußel mit ainem zerlaßnen schmaltz  geuß die kallten ayr vnnd raumb darein  nemb in ein hafen ein waßer  setz die schußel verdeckht vf denn hafen  so wurdt es fein vest  wurdt wie ein sultz so hat es sein genueg  vnnd ist ein lindß essenn  man macht daz schussel mueß auf denn formb  allso  nim ayr vnnd raum brenn zu maßenn  ein mel darein  geuß in die schußel setz auf ein trifueß oder rost vnnd thu ein hafendeckh mit  einem zimlichen gluethlein darauf so bach es sich fein  thu der schußel nit zuhaiß  so es resch wirt hat es sein genueg 

 63 auffgangens reindl  machs also nim viii ayr  vnd vil mer alß der ayr gueten raumb  saltz ein zimlichs thu ein loffel vol waitzen mehl drein  vnd nim ein pfann die man oft zum schmaltz praucht  die nit leicht ist  vnd hitz ein schmaltz drein  nim gar viel vnd geuß air vnnd raum drein  setz vf ein rost vnd ein hafendeckh mit glueth  darauf laß also bachen  so brennt es sich vnden vnd oben an  so manß anrichten will  so thu die hafendeckh herab  daß es sich von der pfann schelt  das koch sturtz dann die pfan vmb  auf ein schusel  so felt daz reindl herauß  thu zuckher dar= auf  gibs allso vfn disch 
 ein gehackts koch zu machen  64 so mach ein teig an mit ayrn  welg in fast ab vnd hackh in chlein  muest stets mit einem wenigen mehl zusteuben  weil du daran hackhest  hackh in so chlein wie ein reißkhornlin  dasselb thu ein außeinander  daß vberdruckhnet  kochs dann inn ainer siedenten milch  gilbß ob du willdt  seudß biß dickh wirt  gibs dar 
 65 hasume koch zumachen nim 3 ayr auf einen disch  zerschlags  ein wenig millich darunder  darnach nimb ein mel nit zuuil  vnd setz ein milch vber inn einer pfann  das seudt vnd geuß das aigl dran  ruers steets daß haßm wirdt  seuds nit lanng  stost sich sonnst thu ein trieget oder zuckher darauf  ob du gehrn willdt etc 
 66 ein traffets koch zu machen mach ein taigl mit dreyen oder vier ayrn an  setz ein gueth ringe milich in ein hafen zerlaß ein knollen schmalltz in dj milch  so die milch seuth  so geuß denn taig tropfflet  inn die milch  biß dickhlet wirt  thu auch ein zuckher drein wiltu es sueß haben  gibs dran 
 67 scherbl koch allso mach nim ayr vnnd gute milch  vnnd mehl  zwiers durcheinander  thu ein schmaltz in ein pfann  geuß ins haiß schmaltz  hebs vber ein feur  biß dickh wirt  so setz dann auf ein glueth  thu ain hafendeckh mit ainer glueth  darauf so seudt es sich fein ragl  so das schmaltz heraus seudt  so hats gennueg  gwinth gueth brimbßen  gibs in ainer pfann 
 68 zottenmuesz zu machen so mach gar ein vesten taig an  denn treib gar dunn außeinander  mit einem walger  vnnd schneydt in dann gahr kein zetelt  wie ain kraut vnnd strae es ein weyhl außeinander  daß fein horlet werdt  vnnd kochs in ainer schussel  gewelten milch raum  seudß allso vnnd zuckhers auch  man gibts fur ein krauth oder fur ein mueß etc 
  69 buttermuesz mach allso mach vonn zehen ayrn ein vogel speiß thus in ain seichte pfann  oder reiterley  das fein druckhen auß= geseicht  dann nim halb souil sueßen gueten puter  stos vnd thu vogel speiß dartzu  treibß durch ein seich pfann  gewirmelt auf die hoech  zuckhers gar whol  gibs auf die letzt fur ain richt 
 70 ein durchtribene milch zu machen mach ein gute linde vogelspeis  nim ein gute milch die setz vber  vnd nim ayr souil du willdt  die koch gar chlein ab  so die milch thuet allß wollß wallen  so geuß die ayr dran  ruers fein sitlich zusammen  laß ausseihen vnd treibs durch ain pfefferpfann  fein außkherbelt  nim dan gar ain guete milch die whol zuckhert  geuß in das durch= tribene ayerschotl  gibß kalt fur ein nachtessenn etc 
 71 ein gesotens koch zu machen  nim air drey oder vier oder funf  zwirs gar whol  nimb  ein wenig millich darunder ain zuckher erlich weinbeer  schmaltz ein vberlaussurten hafen  geuß die clopfften ayr daran verbinds mit ainem rainen duechlin  setz in siedens wasser  laß sieden so wirts fein als zu ainem stockhl rabl  schaw oft dartzu  richts am ersten  so das ay zerschlagen ist  schlags durch ein sib  kumbt der vogl daruon  man haist das essen ein durchschlegl  kindtbetterin mueß man fur denn milchraum ein flaisch suplen oder arbeiß brue nemen 
 72 ein air gemuesz zu machen nim ayr alß vil du wilt  zerschlags fein whol  nim ein wenig schmaltz in ein pfann  geuß die glopfften ayr drein  saltz am ersten  rurß auf ein gluetlin ab  reibs stetts mit ein lofel in der pfann  daß nit zu dickh wirdt  daß gib in einer pfannen  ist sein aber viel  so richts in einer schusel an stups
 ein guts hartl zu machen  73 so nimb auf ein disch vier oder funf ayr  zerschlags  zwir souiel oder nur ein guete milch  saltz  schneidt dann gar dunne schnitl  gar auf das dunst vnnd clain  in die ar vnd milch  nim ain pfann die nicht leicht sey  geuß drein setz vnd schur ein gluetlein vnden vnd oben  darauf ein hafendeckhen  mit gluet so bacht es sich fein  huet sein daß er sich nit anbrenn  so es nun fest ist so sturtz vf ein schußel  so ists ein feins reindl  thu ein zuckher drauf 
 74 ein annders nim ayr  milch  semmelschniten  wie obsteet  nim ain wenig schmaltz in ein pfann  geuß darein vnnd rurß zusammen wie ein gmueß  gibs vf einer schussel  mueß nit zu lanng sieden  ist ein guet lindt eßenn 
 75 ein guts hartl mit wein nim auf ein disch funf 6 oder 8 air  vnd ein maß sueßen wein  vnnd clopfs durch einander  salltz brockh etlich beet schnitten drein  vnd geuß in ain pfann  darin ein wenng schmaltz ist  setz auf ein gluth  so wirts fein dickh  muest gar whol sieden  darnach mags ain kindelbetterin oder aderlaßer essen 
 786  schnee milch nim ein sueßen raum in ein hafen  schlag in mit einem spritl das faimbt  heb denselbigen faim herauß vf ein durchschlag  oder saubers reindl  so du nun vil faim hast  nim drej oder vir baet semmelschniten  geuß daz raumble daraus  sae weinbeer drauf vnd schut dan denn faimb darauf  daß er hochhaufig sey  es zergeth nit wenn es 8 tag steth  gibß allso dahr  wenn man mit dem lofel auf denn faim greift  hebt einß nichts ist fur abentheur ein eßen  aber uf die schniten ist es gueth
 muest die millich wol zuckhern  79 77 dacken milch zu machen  so nimb ain gute milch  die neu gemolckhen sey  vnnd setz daß warm steth  vnnd bais mit einer baiß damit man keß einbaist  alß groß zu eim virthell milch alß ein bon  oder darnach die baiß gueth ist  so es nun gesteth  so mueß mans schon herauß habenn  mit  mit ainem faim lofel auf ein deckhen die da mit stro gemacht  sturtz die deckhen fein zusammen  vnd schwars  so sitzt daß waßer fein daruon  vnd sturtz auf ein blath  nimbß an orten mit ainem messer ab  das fein eben vnnd viereckhet auf dem blat ligt  wie ein letzeltn sae zuckher drauf etc 
 789 gesultzte milch nim ein sueßen milch raumb woll in in einer pfan  geuß in dann in ein schonen hafen  vnd nimb das clar vonn zehen ayrn  daß zerschlag rain whol vnd geuß inn die siedent milch  vnnd rurß gar stetz  mueß nit lang sieden wann es mueßlet wirt  so ruer ein zuckher drein saltz ein wennig richts zusammen auf ein zine schusell so gesteths von denn dottern  mach ein ayrschotten  denn thu in ein formb  so er ausseicht  thu in in die mitte  geuß erst die sulltz daruber  ittem man macht ein ayrschotten  thu in in form aines fisch  steth gar whol  magst in mit manndl besteckhen  vnnd guete sueße millich geuß darahnn  ist ein gueth essen vf die nacht zum letztenn etc 

  79 tauffte milch  nim ayr souil du wilt  zwier souil raumb ruerß durch ein haflen darunder  verbind denn hafen  setz in ein siedent waßer  so es zusammen seudt magstus mit aim lofel außer heben  auf ein schußel  gibs warm  thu zuckher drauf 
 80 geschniten flecken von airn nim ayr alß vil du wildt zerschlags rain vnnd whol  allß wann man ein pfantzellten will mahen  nimb dann ein weite pfann  die schmaltz das haiß wirdt geuß dann dann die kochten air darein daß die vber= zogen sey  laß allso erhorten so schelt es sich fein von der pfann magsts whol vmbkhern  so du der platen etlich hast  so schneids chlein  thu es in ein hafen vnnd hackh ein zwifel gar chlein  rost in fein im schmaltz  geus ein essig inns pfandl  an zwifl laß lanng im essig sieden  thus dann an die geschnittenen air vnnd geus arbeß brue fur ein flaischbrue daran  gibs stups so wurts fein dickh  laß ein gute weil sieden  gibs dahr allso für ain richt  so sehens gerad wie ein fleckh  an ein freyttag oder sambstag gibst fur ain richt 
 ein gute tortten von airn  831  so nim auf ein tisch 8 ayr  zerschlags gar whol  nimb dan ain sueßen raumb  mer alß vil der ayer  denn laß sieden  vnnd geuß in vnter die ayr  vnnd brenn ain melb im schmaltz ab  ongeuehr ain gueten loffeluohl  geuß die ayr vnd denn raumb in ein pfann darin du daz mel brennst ruers whol durcheinander oder zwirles vnd saltz  nim whol ein zuckher drein  nimb dann ein pfann darin ain wenng schmaltz sey  hitz das die pfann vberal schmaltzig ist  seuchs schmaltz auser  vnd vberstup die haiß schmaltzig pfann  mit gries  vnd geuß dann die ayer vnd milch wie obsteeth darein  setz entbor vber ein glueth  vnd mach ein hafendeckhen haiß vnnd thu ein heisen aschenn drauf vnnd ein glueth  vnnd laß also sietlich bachen  so wirts vnten vnnd oben praun  vnnd geth schon auß der pfann  strae ain zuckher drauff
 82 ein gut ayrgmuesz oder torten so nim ein grieß oder mehl  vnnd geuß durcheinannder  brennß in schmaltz whol ein  nim ein gries nimb dan acht air auf ein disch  zerschlags rein whol  vnd nimb ein sueßen milchraumb darunder  vnnd geuß an den ein brennten grieß oder mehl  seuts  das ein dickh mueß wirt  nim dann weinbehrlin darein  ob du willt  nimb dan ein annder pfann  darin ein schmaltz gehitzt sey  darein geus daß vorgeschriebenn koch  setz auf ein zimlichs glueth  vnd hitz ain hafendeckhen  thu es auf die pfann  vnnd leg auch ein gluetlin auf die hafendeckhen  so preundt es sich vnden vnnd oben  laß also lanngkhsam bachen  so du es anrichtest so sturtz die pfann vmb  so felts fein heraus zuckhers  gibs dar  mueß dickh sein  braitelt so wirts gleich wie ain dickhs schmaltz koch  permaister hannß schatzmaister dienner 
 das vierdt buch sagt von allerlay vischen wie man sie kochen soll  83 erstlich von einem pratnen capaun wie der inn der fasten zu machen sey etc  wer inn der fasten machen will ein bratnen capaun  der laß ein hultzern modl graben  darin zway theil gegen einander ist  alß ain copaun vormierth  so man ein taig darein gegen einannder druckht  so nim visch thu die grath vnnd schupen daruon  hackh das bradt vndereinannder  clain  vnnd gewurtz es gar whol  denn schlags in denn modl  darin seuds  bis es beyeinander bleibt  darnach braths spickhs mit hachten brat 
 84 wildtu machen ein rechbraten inn der fastenn  der nemb groß visch welcherley es sey  thu die greth vnnd schuepen daruon  hackh das brat gar chlein  reib ein semmelbrot  darunder  vnnd gewurtz gar wol  machs zusammen mit naßen meßern  auf einer anricht auf denn form als ein recht braten  legs in ein pfann  vnnd er wolls  steckhs an ein spies  spickhs mit grunen kreutlen vnnd hachtenbrat  so wirts gleich wie ein rechbrattenn  etc 
 85 ein weise sultz von vischen zu machen  vonn erst nimb ein visch  ain hachten  oder was fur ain visch ist  seuth in ab mit wein vnd waßer  saltz in mitt maßen  nim mandlkhern die reib in ein scherbenn  gahr whol  darnach schlag in mit gueten lautern  wein durch  dann leg die visch in ein pfann  zeuch in die haut vonerst ab  mach die suppen nit zu dickh  das sie fein weiß sey  thu ein wenig ingwer stup darunder  vnnd zuckhers laß einsieden biß gar werden gesoten  seich die prue ab  biß ain wenig vberschlegt  leg dj stuckh auf ein schusel  geuß die prue daran  schopf daz vberig herab  wildu gollt darauf haben oder buechstaben  das magstu auch darauf machenn etc 
 85 pastetten von vischen  verhen pasten die mach also  saltz baß dann die andern pasteten  mit dem wildtpreth  nim souil inngwer als pfeffer  ain wennig weinbeer  laß ein stunt bachenn  brachßen pasteten mach auch also  oder die pratuisch oder die karpfen die ganntz sein 
 86 von schwartzen karpffen die pasteten so schneidt in zu stuckhen  mach ein stuckh nach dem anndern  ein gewurtzt vnnd ein gesalltzenn  vnd eingelegt mit derselbigen gewurtz alß die andern visch vorgeschribenn  dartzu ain wenig allerlay gewirtz  ein wenng zuckher weinbeerlin  lemonj ein wenig visch schmaltz  auch denn schwaiß vonn den carpffen  ein wenig mit wein vnnd essig abgerurt  alß mit eim andern eingossen  zudeckht  laß bachen zwo stunt alle pasteten  mach auch allso  etlich nemen fur denn essig suesen wein  vnnd fur lemonj zwifel  auch weinbeerle  laß gleich so lanng bachen alß die andern 
 87 ein pasteten von gepachnen hachten  nim gestoßen mandeln  vnnd gestoßen reis  wenn du die hecht bechst  so thu die greth alle daruon  vnnd denn geschelten mandl thu darunder besonder gestoßen auch denn taig  darnach leß das brodt  vnnd stoß daz brodt alles durcheinander  misch mit einem gueten pfewert milch  machs nit zu dunn  das es dannoch ein gemues sey  thu ein loth zuckher dran  gilbs saltz zumasen  mach ein taig wie zu einer pastetten thu daz vorgeschriben inn die pastetten  thu es in ein ofen  laß bachen  das nit verbrinn etc 
  88 von haisz gesoten vischen  der die visch whol vnnd gueth will sieden  laß die visch nit lanng abgeschlagen steen  setz ein waßer in einer pfannen oder kessel vber  geus guten essig drueber  saltz das mueß ain costen haben  so daz waßer seudt schutt die visch mit dem eßig in die pfann  laß frisch sieden  darnach die visch seindt  darnach dorfens sieden  so der faim weiß ist  vnd sich der grat vom brat lest schelen so habens genueg
 89 wiltu ain hechten fullen wiltu ein hechten fullen  so zeuch im den schwantz  die haut ab  biß vf den schwantz  zerreis die haut nit  vnnd zerschlags nit  vnd schlag die haut in ein naß duech  darnach loß das brat mit ainem meßer vom gradt  hackh daz breth chlein  nimb dartzu ein rochs ay  zwiers vnnd schlags vnnd saltz das breth wider an dem grath zeuch dann denn den balckh  denn balckh seuberlich druber biß an denn kopf darnach leg in in ain wholgewurtzte bruehe mit wein vnnd essig  biß sein genueg hatt 
 90 die hachtlin dorfen mer saltzens vnnd siedens alß die asch vnnd verhen  91 es ist auch zu wissen ob ein visch es wehr was visch es wher  murlen  so nim ein lebendigen kalch wirfs in ein pfann  so es am bestenn seudt 
 92 karpffen item der die gueth will sieden  deß gieß denn essig nit frue darein  sonnder gleich wann du sie ein wildt legen  so seich denn essig ab denn vischen in die pfannen  so behalltens die schuplen die haubt= stuckh leg am ersten drein  vnnd laß sieden  dar= nach leg dann die dickhsten stuckh ein  vnd laß sieden biß der faim roth wirt  seichs ab kher die pfann vmb auf ein schons rupfens duech  so werdens fein truckhen laß das haiß auf denn disch kommen etc 
  93 die aschen bedorffen fleißig siedens sie werden gern weich  so ist gueth das man wein sueß waser in die pfann nemb  oder doch halb wein  vnnd halb waßer  es thuts wol ein schlechter wein
 an die visch  geuß gueten essig dran  vnd saltz so werdens hubsch hert  leg auch die kurtzen stuckh am ersten ein  nur ein guts rosch feur darunder
 94 die kappenn nim die cappen geus denn essig druber  daß sie sich ganntz ab schlagen im essig saltz schits allso in daß siedent waßer  so sie sich bej den kropfen auf thun oder der ruckhen hert wirt  so haben sie sein gnueg etc 
 95 pfrillenn die pfrillen mueß man zu maßen saltzen  vnd auch denn essig bey zeit daran gießen  man darf nicht lanng sieden  etlich eßens gern also  wenn die pfrillen gesoten sein so richts auf ein zinere schußl  oder blatt an  nim ain weineßig  laß in wallen geuß vber die gesottnen pfrillen  und thu ingwer stup drauf vnnd brenn ain schmaltz drauf etc 
 96 es ist zuwißen  wer die fisch whol will sieden  so du es gar an die stadt gesoten hast  vnnd daß abgesigen sein  siech das du ein guten drunnckh essig laßest wallen  geuß an die gesotten visch laß darein ein suedt thun  seichs flux ab so werdens hert etc 
 97 pfrillen im buter nim die pfrillen vnnd saltz nit zuuil  vnnd ein maßl wein zu einem maßl pfrillen in ein pfannen  vnd thu butter in wein  alß gros als ein hennenay vnd laß sieden  vnd schut die pfrillen hinein  nit zu lang vnnd gibs etc 
 98 grunndl seudß whol  geuß auch denn eßig dran  daß sie sich abschlagen  so werden sie fein plaw 
  99 rutten ist ain visch denn mueß man in einer pfannen in ain waßer legen unnd nit zu fast saltzen  vnnd gar wol siedenn  so druckhne in mit ainem eßig oder wein  ist fast gueth ab  so werdens nit zehe  man mags haiß gesoten geben oder in eim gelben suplin geben 
 100 huechen loß denn grath  den gib in einem gelben oder in einem schwartzen suplein  wie du hernach wirst horen  die huechen dorffen fast wol siedens  beederfenndt auch salltzenns etc 
 101 sambling schlein seudt man wie verhen  die schlein mueß man in ain haiß wasser legen  ehe mans auf thut  vnd aus dem waßer nemen  vnd ein rupfen duech genummen allso wol abtzogen  dann so geth ain schedlicher schleimb herab  solche schlein dorfen als wol siedens  alß ainn kelberns flaisch  ist ein schlechter visch zuberaithen 
  102 prachsen seudt man gleich wie die kharpfen 
 103 schwartze suppen an die karpfen zu machenn  ein schwartz suppen an die karpfen zu machenn  fahe den thron  daß ist denn schwais vom visch  karpfen huechen  dann so nim ein truckhes brotschnitlein  bae es  das schwartz wirdt  zerbrockhls vnnd geuß ein wein dran  laß sieden das waich wirt  vnnd treibs durch  wie ein pfeffer  vnnd machs mit wein ab  thue waß darein  das sueß wirt  negelstup vonn dem durchtribnen schnitl  wirts fein dickh  sonnst nimbt man getriben letzelten zwir bachen  aber mit dem schnitl ists zimlicher vnd gesunnder  solche supen laß erlich sieden  vnd seuth den visch im saltz  wie man dan den fisch soll sieden  so er gesoten ist  so klaub die stuckh fein auf ein weite schußl  geuß das suplen vberal vf die stuckh  vnd stups mit ingber oder zimmetrorn  den thron oder schwais vom visch so du in fahest  den muß man vorhin in ein wein fahen   daß gibt denn suplen die schwartz  so man aber den thron nit hat  so macht mans schwartz wie oben steth  baet ruckhen schniten 
 104 schwartz vnnd gelbe suplin an die visch zu machen  man seudt die visch am ersten fein ab  im salltz  darnach so seuds ab  vnnd seudß an das supll  nimb ein guten wein  gilb in wohl  mit safran gewurtzes ab  darnach mans scharpf will habenn  nimb nagl nit es macht nur schwartz  aber leg dartzu muscatblue  zimetrorn ingber  muscat  ain wenig pfefferstup  seuds allso alles durcheinander  vnnd wenn du die visch abgesigen hast  so geuß das supl dran  vnd laß ein wal in dem suplein thun  so fahen die fisch daß gewurtz an sich  magst mit der schwartzen supen auch allso thun  aber die supen wirt scherpffer vom saltz  alß wenn du denn fisch nit sieden last im suplein 
 105 den gradt von einem huchen  oder sonst ein großen fisch einzumachen   so nim ain guten wein  halb sueß  hast nit sueßen wein nim zuckher  gilbß gar wol  hackh etlich zwifl vnd ein oder zwen geschelt opfel auch gar chlein  wirfs inn daß gilbt suplin  laß also lanng sieden  thu muscatbluet drein  guets gewurtz so der visch schir an die stadt gesoten ist  so laß in auch ein suedt im supl thun etc 
 106 auf ein andre form visch einzumachen wie die koch pflegen zu thun  es sey ain gradt aschen oder ferhen  so nim die stuckh des visch  saltz hupschlisch ein  ist der visch gros  so must in desto lennger im saltz laßen ligen  darnnach nimb ein stuckh  ains nach dem andern  straif mit dem finger daß maist schmaltz daruon  legß in ein keßel  oder pfann  nimb dann guten sueßen wein gleich vngesoten an die fisch  gewurtzt  gegilbt  mit sambt gehackhten zwifel  laß alles miteinander sieden  ist der visch ein huechen  so darf er lennger siedens die asch verhen vnnd hechten dorffen nit so lanng siedens  die gelben suplin vber die fisch magst wohl  mit lemony kochen  seind fast zimlich zu eßen  die lemonj zerschneidt  vnnd in die suppen siedenn  wann du die visch in der suppen anrichtst  so leg die schnite von lemonj  vberal  ingber auf die stuckh visch  man mag die visch inn schwartzen suppen auch allso kochen  daß mans am ersten saltz  visch vnd brue alleß miteinander gesoten  aber mehr gradt darffs gewurtz weins vnnd zuckhers 
 107 visch oder pfrillen in buter zu kochenn  seinds ferhen  saltz auch ein  laß ein kleins im saltz ligen  darnach straif auch daß saltz daruon  nimb ein sueßen butter vnd wein deß butters alß ein ay gilbs gwurtz geuß an die visch  vnnd laß die visch dabey siedenn  biß sie sein genug haben  so richts an mit der suppen  daß petrosillkhraudt ist gar gschmach  so man es daran seuth 
 pfrillen im buter seud man  108 seudt man auch im wein  mit eim butter gegilbt  gewurtzt  vnnd die pfrillen sprenng am ersten ain  mit salltz nit zuuiel  vnnd schuts in gesotnen wein  laß nit zu lanng sieden  grundeln seindt auch allso gueth kocht im butter 
 109 pollnisches supplin item visch in ainem polnischen suplein zu machen  so nim petersil wurtzen  ain guten thail  laß ganntz waich sieden  inn eim wein so sie ganntz waich sindt  so dreibs durch ein sib  mit sambt dem wein  mehrs mit ainem sueßen wein  gilbß stups  laß wider sieden  so du nun denn visch an die stat gesoten hast  so geuß die vor= gemelt suppen an denn visch  laß in an die stat gar sieden  in der suppen  werden gar fast wholge= schmagkh  hat man nit petersill wurtzen so ist der zwifel gueth  schal die zwifelhaup  nims gantz nit zerschniten  in ain haffellein  geuß ein wein  daran  laß koch waich sieden dreibs durch wie ein petersill 
 110 gesultzte visch zu machen so nim denn fisch  eß sey hecht asch hecht oder karpf  die schupen haben  schupf sie vnd seudt in saltz  wie annder haiß gesoten visch  laß also sieden  doch nit gar an die stat  also  so seichs dann ab  wiltu gern so klaub die visch auf der gesaltznen pfannen in ein andre oder wasch aus  vnd geuß die hernach geschribene sulltz drein  vnd laß in der sultzen an der stat sieden  aber dem visch muß man dester baß saltz geben  dann die suppen zeucht an sich etc  111 die sultz mach also  nim gueten sueßen wein  ob du in haben magst  rainfal ist seer gueth ein halbe mas  wer dann ge= soten most mag haben  ist vbertreflich guth  nim vf ein disch uol drej maß vnd gilbß wol  so du es fur gueth leuth machst  mueß man denn safran nit sparn  nimb haußen plater vf ein dischuol schir ein quintle  so es kallt wirt am weter oder winters zeiten  so gesteen die sultzen gern  man bedarf nit vil haußenblatern  aber im sommer muest auf ein dischuol ein halb loth habenn  vorauß die visch die nit schuppen haben  die dorfen auch viel mer haußenblatter  so nim dan den wein mit sambt den haußenblattern vnd seuds fast wohl  daß gwurtz nim nit von stundan drein  erst so du es an wilt gießen ingberstup ist nit gut machs trieb  sonnder zu chleinen brockhen ge= schniten  die inngber  vnnd allso gesoten  muscat= stup mußcatblueth  auch geschniten vnd zimmetrorn die sae auf die stuckh  vnd so du die anrichtst nim ein pfeffer stup  auch in die sultz  gibt im die schorff ob du willt  so nun der visch gesaltzen in der brue genug hat  so seihe die sultz herab  vnd klaub die stuckh visch fein auf die weite schussell  vnd geuß die sultz druber  thu erlich mandlkhern  drein  vnnd sae weinbeerle drauf  wanns ge= stannden ist  sie fallen sonnst gen boden setz an ein kuele stadt so besteets hubsch  es ist zu wißen  wer die sultz lauter vnd schon haben will  so verseuth ein prackhl allein inn der sulltz  die sultzen mueß man gar gemach versieden  sittlich  so du denn visch darin seudst 

 112 auff ein andere art vnnd formb  die sultzuisch wie es die koch prauchent  so nimb denn visch  so es ein geschiebter visch ist  schuep in  mach in zu stuckhen  saltz in ein laß in ein weil im saltz ligen  wasch dann die stuckh wider auß  so kumbt der schleim vnd daß vbrig salltz daruon  geuß gueten sueßen wein  wie vornen steet  dran  wol mit saffran gegilbt  du magst in in ain hafen wol sieden  so seudt sich das faist vnd der faimb fein hindan  oder in ainer pfann bey  ainem kolfeur  nur gar gmalich  daß schopff dan stets mit ainem kolloffel ab so es erlich verfaimbt hat  so thu dann daß gewurtz darein  die karpffenn bedorffen keiner haßenblatter nit  wenn mans inn denn sultzen seuth  aber zu den andern vischen mueß man dann ein haßenblater nehmen  es ist auch gueth  daß man weiß arbes seudt  seindt ge= schmach biß die suppen fein gschmach sueß wirdt  solche suppen mochstu auch wol vnter die sulltz nemen  nur nit zuuiel  daß nit waßerig werdt  auch die schuepen vonn den fisch  binds in ein schons saubers duechlin  laß allso in der sultz sieden  die mach auch gesten  so du die sultzuisch anrichts  wann du es fur gueth leuth machst  so nim dan die visch stuckh  legs fein vf ein zinnlichte schußl  besae die stuckh mit groben zimetrornstup vnnd mußcatblueth  die hackh clain  vnnd geuß die sultz drauf  oder daruber  thu erlich mandlkhern darein  setz daß kuel hab  so gestets  gern  solliche sultz mag man vergulten  wie visch stuckh 
 113 visch im kaschandt die ist man kalt  so du visch hast alß huechen  barmb asch hecht  sallmling oder waß fur ein visch ist  so nim die gesotenen visch  legs vf ein schußl  oder zinen blat  so die kalt worden  so geuß ein eßig auf die stuckh vberal vmbher  vnnd schneid ein zwifell gar chlain  besae die stuckh damit  auch nim pettersill krauth vnnd ander guet kreutl  thu es auch vf die fisch  so werdens hubsch hert  seind fast gut zu essenn  wann zu zeiten visch vberbleiben  denn mag man also thun  oder so visch vorhannden wehren  die man nicht behalten mocht  die seuth man schon ab  vnnd legts in ein lausurten hafen  alß offt ein legg fisch alß oft darnach ein leg gestraet außgeschniten zwifel  vnnd clein geschniten grunß kraut  kanstu es haben  vnnd geuß denn eßig darauf solliche  visch laßenn sich acht oder zehen tag behalltenn  werden  hubsch hert  vnnd lustig zu eßenn  magst imer zu daruon nemen  die vbrigen im kaschnat behalten 
 114 kalt hachten man also macht  thu denn hecht am ruckhen auf  saltz in ein  daß er ein weil im saltz lig  leg in darnach vf ein rost  ain gmacht kol darunder  nur nit zu= heiß  begeuß in mit ainem schmaltz  daß er fein liechtbraun sey  daß er sich nit besanng  darnach seihe daß schmaltz von dem visch  vnd nim ein sauren wein  wie man vber dem tisch drinckht  vnnd alß vil zum hechten der ein pundt hat  bej ainem maßl  deß suplen mueß nit viel daran sein  vnnd nim ein loffeluol ingber= stup  mußcat ob man gern will  laß also an dem visch einsieden  daß der wein wol dran gesoten  sey so werdens gar gueth  kein pfefferstup nimb nit etc 
 115 die hachten mit dem speckh  machs allso  seudt die hachten an die stat  vnnd nim chlein gewurfelt speckh  laß in khuel aus  in ainer pfannen  auf eim gluetlin  vnd nimb wein vnd eßig vnder einander  den außgelaßnen speckh seich auch daran thu ingberstup darein  laß wol sieden  vnd so du denn visch anrichst so mach denn speckh haiß vnnd brenn in mit sambt denn prokhlen auf denn hechtenn so ist es beraith 
 116 knodl auch wurst von vischen  nim ein bradt eines visch  hackh es gar khlein  nim dann ein frisch ay oder zwej  darnach daß bradt ist  schlags darein ruers ab  nit zu dun  thu weinberl drein und zwirles ab  mit guten linden gewurtz vnd so du ein großen visch aufthust  alß huechenn oder sonnst  oder sonnst groß visch  so wasch dann schon aus  vnnd thu deß gehackhtenn brats drein  verschopfs  es thuts gar ein wenng brats in ain wurst  binds schon an beeden orten  das der darm nit zurißen sey  nim dann ain lautere arbeßbrue  leg die wurst drein  laß wol vbersieden  die knodl vonn dießem brat leg auch zu der wurst  oder besonnder  so sie ein weil gesoten haben  in der arbesprue  also mach darein ein gelbß supel  wie mans an die visch macht  vnd laß die wurst vnd die khnodl gar dun absieden  wie dj visch  es sey der grath oder sunst ein visch in suppenn kocht  so nim dan vnnd schneydt die wurst zu scheiben  vnd legs zu denn einge= machten vischen  deßgleichen auch die knodl  legs auch ganntz dartzu  ist ein hoflich essen  item die koche fahen denn schwaiß vom visch vnnd hackhen ein brat glein  ein ay darmit  hackh auch  die leber vnder daß bradt  gewurtz fast wohl  vnnd saltz ab  vnd schopfs in darm  vnnd leg es gleich an die statt  mit dem visch in die suppen das alles miteinander siedt  darnach zu scheibenn geschniten  vnnd außen vmbher gelegt  es sey im suplen oder der sultzn  inn sultzen mag mans auch vergulden  legs erlich an denn ranntft in der schußl  so sicht man das die suppen drueber geth etc 

 117 auff ein andre weyss wurst zu machenn  so hackh daß brat glein  nim ein schmolen oder einer semmel  hackhs auch darunder  aber nit halbeg souil allß deß brats  so es schier gehackht ist  so nimb schon erkhlaubt weinbeer  hackh auch darunder gewurtz  ab mit zimmetrorn muscatbluet saltz zumaßen nimb dann kleine spießlein  etwan einer daumbeln  lanng  vnnd netz die henndt in eim schon lawen waßer  vnnd machs an ein spießla  immaßen wie ain wurst  nit zu lanng  dann es bleibt nit  legs mit bayden orten zu einer zimlichen wiermb am spießlin  gegen einer glueth  drae es immer vmb  so es nun hert wurt so legs mit eim spießl auf ein pratl  greif mit der eine handt darauf  mit der andern zeuchs spießl an dich so bleibt das wurstlein ligen  beugs dan einer wurst gleich vnd vberseuds mit arbes brue  wie vorsteth  darnach legs in supl  setz an die stat zusturze legs zu andern eingemachten vischen in ein schwartz dickhs supl  du magst auch geben wie ein pfefferlein gewurtzt etc 
 118 ein gespickten praten mach also vonn vischenn  nim vnnd schuep ein visch vnnd schneidt daz bradt herab  so man ist du machst also roch nim dan vnnd  schneidt denn gradt da das annder anhanngt  loß das brat gar daruon  nim dann die zwej bret vnnd hackhs durch einander  nim saffran vnnd stup vnnd ain wenig ein geribne semmel vnd zwej ayr darunder zu einer schißl das vest vnnd starckh sey  nim das gebrat vnd mach daraus ein ge= braten daß er dier gefall  vnd laß ab denn bretl fallen in ein siedens waßer  oder zumal in ein arbesprue  daß raumb hab in der pfannen  so er wol gesoten so stoß in an ein spieß  vnd bestreich in mit roten ayrdotern  an dem spieß mit gegen dem feur  vnnd nim ein weiß hert aj schneidt es nach der lenng  alß die speckhlin vnnd spickh denn pratenn 
 119 der ein gefullten visch machen will der nem ein visch dem die haut abgezogen ist wol eines zwerchen fingers lanng  von dem  schwanntz  das nichts daraus khum  vnnd schal daz brat schon  ledigs vonn dem grath laß wol sieden hackh die lebern vnd brats mit gewurtz vnnd weinberl  nim deß brats ie ein wenig  schlags vmb den gradt  zeuch dann die haut daruber  wann der grath gefult  mach dan chleine zweckh= lein  leg es auf ein rost  vnd denn visch darauf laß in fein langsam braten  so ist es bereith 
 120 ein gmusz von vischen der nim das ingewaidt heraus  vnnd rainnig das  hackhs wol  thu die gall daruon  nim das brat der visch  seuds ab vnd seichs alß dann schon ab  stoß die visch gar wol mit mandlmilch  vnnd mit weißen brot  gewaichet mit oder in ein mandll= milch  dreib es durch mit ainem gesotnen reiß thu in ein pfanne laß erhitzen  ruers wholl  vnnd vbersalltz nit  ist es zu dickh so ruer mehr  manndelmilch drein thu erlich zuckher drein etc 
 121 ein rechtbraten in der fasten zu machenn  so nim vischbreth souil du wilt  die gros sein  thu dann gradt vnd schuepen daruon hackh daß breth daruon gar chlein  reib ein semmell darunder  mach es zusammen mit einem naßen meßer  auf einer anricht in der gestallt alß ein rechbratenn stoß an ein spieß so ist er beraith 
 122 ein pasteten zu machen vonn bachen hechten mandl  mandl vnnd gestoßen reiß  wann du denn hechten bachst  so leg in auf ein anricht  vnd thu denn grat allen daruon  die gescheltenn mandlkhern stoß besonder  wann er nun ge= stoßen ist  stoß es alles durch einander denn  hechtenn vnnd reis vnd mandl  nim fur ein pfenng millich vnnd machs damit ab  machs nit zu dun  das es dannoch len sej alß ein mueß  thu erlich zuckher drein  mach es gelb  saltz zu maßen  mach ein daig von einem ruckhen beutelmel brenn den ab mit haißen waßer  woll in whol  das er hert wirt  vnnd machs hoch  wie zu ainner pasteten gehort  thu die obgeschribene full darein  thu es in ein ofellein  laß bachen hastu nit ein ofen  so ists in einer pasteten pfann auch gueth schau eben das es nit verbrin so ist es gueth 
 123 ein bachens inn der fasten nim vnnd hackh rogen  stos in aim morser  nim leber vonn vischen  nim auch deß schmaltz vonn denn vischen  vnnd klein weinberl  vnd hackh das durcheinannder  vnd mach ein blat dartzu von  ainem taig schlag das geheckh drauf  bachs nur in ainer pfann trags warm fur 
 124 ein gestosens von vischen der nim visch vnnd brat asch sein vast guet dartzu  so sie gebrennt sein  so thu es in ein morser  mit grat vnnd haut  stoß mit braeter semel schnitten treibs durch mit einer arbes brue  nit zuuiell sonnder mit eim wein der nit saur ist  mer alß der arbesprue  zuckhers gewurtz  gibs auf baete semmel  wie ein ander gestoßens 
 125 hausen kocht man auf villerlej weiß  seind sie gesaltzen so soll man sie wessern  vnnd ein pfefferlein schwartz druber machen  oder in ein gescherb von opffeln gestup vnd mit weinberl vnd gilbt  so sie aber noch grun seindt  so kocht mans in ein gelben  suplein
  suplein  zwifel chlein gehackht so ist es beraith 126 item gesaltzt haußen  wie ein bratten  seindt gesaltzen  so nim ein stuckh  weßers genueg  thu es in ein hafen  dempfs ab ein wennig  geuß in wein vnnd waßer  rost in in ain schmaltz  vnd in eim zwifel ab  ob du willt  thu mußcatbluet dartzu  vnnd brenns ab  das ein feins suplein ge= winth  richts an wie ein dempften prathen 
 127 pasteten von vischen so nim ein großen visch vnd nicht zu groß  thu in auf nim die gall herauß  daß ingewaidt laß darin vnd scherpf denn visch gar schon  wie man denn bachuischen thuet  an denn seitten soll man den visch auf thun  ist es ein karpffen oder ein schuepen= fisch  so schuep in salltz fein ein  laß ein weil dar= in ligen  darnach besprenng in wol mit eßig  vnd stup in innen vnd außen  mit guetem ge= wurtz  etlich nagl stup  mußcatblue  laß aber ein  guet weil drinn ligen vnd baisten darnach nim ein schon außtzogens truckhens mehl  vnd knith in ain gute weil mit ainem heißen waßer  das er zech werdt  saltz ein wenig nim dann des taigs vnnd wellg ein weith blat außeinander eines halben fingers dickh  leg den pastetten visch gleich ganntz auf das blat  sturtz das ander halb= theil vber den visch  vnd wie der visch ist also schneidt den taig vmb vnd vmbher  aber laß nun souil taig furgen  daß du vmb vnd vmb krentzlein magst mit der handt  darnach nim ains oder zwej ayer dotter begeuß ein wennig  gilbs waßer dran  vnd nimb ein benßl vnnd bestreich denn taig vmb vnd vmb scheuß in ein bachofen  laß wol ein stundt oder annderthalbe darnach der visch ist bachen  nim in dann heraus  solch pastetten gehornn kallt zu= geben  bleibt aine acht tag gueth
 128 stockuisch zu kochen  stockhuisch mues man bleuen vnd stuckh machen  vnnd die stuckh binden mit ainem faden  das nit von einander fellt  vnd waßern  darnach so er ain nacht vnnd tag geweßert hat  so mag man kochen
 129 in raumb mach in also  seudt ain stuckh stockhuisch  so lanng man ein estenn visch seudt  vnd nimb in vnnd legs in kallts waßer  vnd klaub die gradt vnnd das vnsauber daruohnn  thu in in ain hafen rost zwifl schneidt rost in im schmaltz  vnd geuß ein milch raun daran der sueß sey  vnd seud in mit dem zwifl  vnnd geuß an stockhuisch laß sieden als lanng alß ein essen visch  gilbs vnnd stups thu erlich weinberle darein  vnnd richts uf baet schniten ahn 
 130 gerost stockvisch etc  kocht man allso  seud ain stuckh zerbrockhs schon  vnnd glaubs nim in  schneidt in  vnnd rost in im  schmaltz  vnnd stoß ein kreutelbeer  thus vnder den stockhuisch  vnnd thu denn stockhvisch auch zum zwifl ins schmaltz  vnnd rost es alles mit einander  vnnd pfeffers  richts an  gibs zum krauth oder sonnst wie du willth 
 131 auff ain andre form nim ein stuckh geweßert stockhuisch  vnd nim ain waßer vnnd ein schmaltz  seudß durcheinander  nim denn stockhuisch  vnd thu in von einander  richt in gleich zu  alß ob du in praten wollst  saltz vnnd stup in  thu weinberle drein  bind in wider zu vnd leg in in daß waßer vnd schmaltz  schneydt erlich zwifel dartzu  laß allso absteen  so ist er gueth  ge= winth ein feins dickhs suplin  gibß zum krauth
 132 braten stockuisch etc  seindt die schwantz am besten nim ein geweßerts schwanntz stuckh  vnnd laß nur ein wahl thun  nicht mer  nim ein schier heraus  ehe es vberwal   vnnd klaub auch die greth daruon  vnnd hackh zwifel auch gar chlein  rost in khuel im schmaltz  vnd ins schwanntzstuckh  stup weinbeer  etlich fullens mit gestoßen nußkhern oder mit gestoßen mandl  vnnd bind denn schwantz fein wieder zu  leg spaudl  auf denn rost  leg denn darauf  brat inn kuel  saltz in am ersten  ehe denn du binndst  nim in dann zwischen zwaien kachelofen  begeuß mit haißem schmaltz  laß nit zu lanng siedenn  oder ligen auf dem rost  richt in vf einer blatten an  geuß ein lofeluol heiß schmaltz daran  so ist er gueth 
 133 von krepsen zu kochen  krebs thu in ein hafen  oder in ain pfann  werdens ehe sieden  vnd geuß wein vnd waßer daran  saltz vnd stups mit pfeffer  stup nit zuuiel  geus dran  warth das nit vbergeh  so sie schon roth werden  so haben sie sein genug  sie brennen im hafen leichtlich an  so mueß man baß acht drauf haben  vnd werdenn baß geschmackher im hafen 
    134 krepsenn eiterlein zu machen nim chleine krebßen  thu hinden die schal vonn hullßen  darin bleibt die gall  vorn am schwantzl brichs mitel aderlein  nim der krebßen wieuiel du willt  stoß allso noch in ainem morßer gannz zw ainem khoch  geuß ein gute ebne milch dran  schlags durch  thues in ein pfann  rurs steets mit ainem lofel daß nit anbrinn  so gewints topfel wie ein vogl speis  laß fein lanngsam sieden  geus ein tropffen eßig dran  so gerinth es  so heb dann die tropflen fein auf ein reiterlein  oder auf ein pfeffer= pfann  schwers ein wennig so wirt ein schotl daß schneid zu stuckhen  mach ein gelbs supl an denn mandl gescherb oder ein pfefferle daruber  ist ein gar guet lindt essenn 
 135 gefullt krebsen gefullt krebßen mach also  seud die krebßen  so sie gesoten sein so schel sie  nim die hulßen vnd scheer hackhs gar khlein  nim auch ein gut  linds gewurtz  ain wennig saltz  schlag ein rohe ay dran  fulß wieder in dj hulßen oder schal  thu ein anders dran  das ein thail hinsagt  der annder her  steckhs auch an ein hultzen spieß  brats auf eim rost  etlich bachens im schmaltz  nit lanng praten oder bachen
 136 gestosens von krebsen seudt auch die krebßen wie sonst  schel die gall dauon  die scheer vnnd hulßen behalt zum thail das ander an die schal  stos wol in einem morser  ein beete semmel schneydt  stos darunder  treibs durch mit ainem guten sueßen wein  thu ainm  zuckher dran  zimmetrorn  mußcat vnd mußcatt= blueth  seuds ein weil wie ein gestoßens  geuß vber beet schniten  in die schniten steckht man die groß= en geschelten schaer  vnd die schwantzle von krebßen leg auch dartzu  ein ander hofligkheit  die schar die großen scholl schon  nim dan ein beet brodt daß muest am ersten fein zuerichten mueß ein semmel  nemen vnd außholen  daß sturtz auf ein schußl  vnd steckh die schaer darein  geuß die suppen druber 
 137 ein suppen mit geschelten vischenn so acht vmb gute lautere arbeßbrue  die thu in ain saubern hafen  vnd nimb petersill wurtz drein  laß sieden  biß die wurtzen weich wirt  alß dan gewurtz mit gestoßen pfeffer vnd ganntz mußcat= blueth  thu schmaltz drein  vnd nimb dan geschelt visch  vnd seuts in der arbeßbrue  biß sie sein gnug haben  gilb die brue ein wenig  wie die copaun  richts aufs beet brodt an  ob man will so mag man ain wenig khren mit mandl stoßen  vnd auf die schußel der visch thun  wie auf ein digenfleisch etc 
 138 die karpffen so mans selhen will  so schuep in vnd saltz in ein  laß in im saltz ligen  dann so wasch in auß  schneid in zu stuckhen  vnnd nimb ein große nadl mit ein spabat  faß die stuckh  an  allweg einer hanndt breith von einander   hengs allso auf  so truckhets im rauch ab  so werdens fast gueth 
 139 huechen selg auch dermaßen  zerschuchs wie oben steet  aber nit schuepen  ferhen vnnd salmling seindt auch gueth geselcht 
 das funfft buch sagt wie man flaisch wiltbreth  hon= ner capaun vnnd vonn schweinen kochen sol  140 erstlich von flaisch crapffen krapffen zu machen  so nim die flugl vonn capaunen  die whol gesoten sein  vnd steckh die mit petersill vnnd bießen wurtzen ainß souil alß deß anndern  vnnd nimb ein  guten kheß  ein wenig geriben brot  sechs air ein wenig weinberl  nim zimetrinden  ingber pfeffer  negelein  souil dir liebt  vnd ein loffeluol schmaltz  misch es durcheinander  mach ein subtils teigl  seud es in der capaunen suppen vnnd vber die khnopl guten khaß vnnd schmalz 
 140 pasteten von capaunen  wann die pasteten vom tag gemacht ist  daß mueß vonn waitzenmehl  vnd mit faisten suppen  oder waßer vnd schmaltz durcheinander versoten  gemacht worden  so nimb ein capaun vnd zerbrich  im dj glider  vnnd besteckh in mit 6 oder 7 herten ayern  nim nun die herten dotter  vnd in ein iedenn dotter ein nagl gesteckht  vnd wenn der capaun in dj pasteten gelegn ist  denn kragen vnd magen auf die seitten  vnd die dotter vonn airn auch damit  gesaltzen  nim zwebßen oder weinberl  hastu sie aber nit  so nimb lemonj zu scheiblen geschniten  vnnd ein speckh zu dunnen schniten 6 oder 8 ayr  vnd ein gut frisch schmaltz  nim souil darnach der capaun faist ist  darnach mach von taig ein blat damit deckh die pasteten zu  vnd laß in bachen zwo stundt  ist ehr elltter allss ein iahr  so muß ehr drey stund bachen  wenn ehr inn denn offen kumbtt  so bestreichs mit ayern  die geschlagen seind  darnach schau eben auff wenn er aufgehett  so deckhs oben mit einem papier zu  das nit auf denn hertt kumb  thue denn ofen zu  wenn er zwo stund bache  so geuß ein wein darein  auf ein halbs massel den so laß gahr auß bachen  gibs warmb auf den tisch  es ist fast guet  so du die pastetten wilt anrichtten  so nim ein ayerdotter oder zwen  schlags ein vnd geuß darundter ein essig  laß er=  warmen  vnd geuß in suppen  die ann der pasteten ist  so wirdts fein saurlet  per meister hannß schatzen meister koch 
 141 haiß willdt prett pastetten  von hierschen  rehen  wenn die pastetten gemachtt ist  von ruckhen mehl  so nimb das wilprett vnnd vberbrenns  schneit zween schnit darein  wasch auss drej oder vier wassern  vnnd nim ein neuß oxen fleisch das hackh gahr clein ein wenig speckh dar= rundter  vnnd ein hannd voll mayeron  gesalltzen vnnd gewurtzt inngwer  pfeffer vndt anndter gewurtz durcheinannder  netz ein wenig mitt essig  schau das kein bein an der pastetten irtt magst auch wol lemonj darzu nehmen vnnd laß drej stund bachen  gibs warmb etc 
 142 ein hindtere schulldtern  schulthern von einem kastraun  die mach wie das willtprett  vnnd nit anndters etc    lung braten  mach auch allso vnnd nimb denn kherrenn dauonn darf in aber nit auf schneiden 
 143 jung huenner pastetten  wenn die pastetten gemachtt ist  so nimb die huenner  schau das sie schon auß gemacht ist  so brich in die glider  wie denn khapaunernn  leg auch drein drey oder vier  darnach die pastetten gross ist  salltz am ersten  vnd gwurtz mit inngwer ein guetten theil  sonst mit keinem  ist es im sommer  so nimb weinbeerl vndt speckh  wie auf die khopaun  vnnd ein frischen butter oder schmalltz  so meeßlich da= rein  vnnd mach auch ein deckh drauff  wie vorsteet  zum kopaunen  vnd bestreich in auch mit ayern  lass zwo stund bachen  144 von taubenn  jung dauben mach auch allso allerding  auch  wilte huner  doch daz mans spickh  als woll mans braden
  145 von raigernn die raiger mach auch allso  laß nuhr brathenn  darnach ehr alltt ist etc 
 145 von krammets vogelln  die kramets vogl auch also  laßs nuhr ein stundt bachenn 
 146 von kramets ant vogellnn  mach auch allso  du magst in die selbigen wol zwifel nehmen  vnnd seind all guett khallt im essen 
 wenn du willtt haben  die vier pastetten  die hieuor geschriben seindt  so thue oben an der passtetten ein loch auf  geuß die brue auß  vnnd blaß die faist dauon  geuß die lautter brue wider drein  vnndt laß allso khallt werdtenn 
 148 kalbern pastetten  wenn die pastetten gemacht ist von weitzen mehl so nimb das tiech breth vom hindern pieg vberbrens  thue die haut daruon  hacks gar clein  vnnd nimb halb souuil feiste alls des fleisch ist vnndter ein annder clein gehackhtt  salltz vnndt gewurtzs  ein wenig mit saffran ein wenig mit essig besprenngt  ob du willtt  geuß ein wenig fleischbrue darann  ein wenig weinbeer  du magst auch ayerdotter die besteckht seind darein nemen  wenns allso gefulltt  laß ein halbe stund bachen  149 khastraunn  von khastraunen fleisch machs auch allso  nimb zwifel darzu  laß ein wenig lennger bachen

 150 khalltt wildt prett pastetten  nimb das wiltbredt  wenn es verfeimbt ist nach der lenng gespickht  das der speck erlich hinein ins wildprett komb  salltz vnd gwurtz zwier so vil alls mit pfeffer  alls denn nimb imber  temperiers durchein annder  vnd wolgewurtzt also drucken in taig gelegt  der taig muß auch von einem ruckhen mehl sein  darf nit aufdent  sein  sonndern du must nehmen ein rucken außge= zogen mehl  mit einem heissen wasser abgeknetten starckh gearbeit  dann so nimb dess taigs  treib in glad auss in die weid  leg das vorgeschriben wildbrett drein  vnd sturtz das blatt daruber gleich wie man eim krapffen thuett  laß alßo bachen zwo stund  es ist auch guett wer gern wil der nem feist fleisch  vnd spicks allso etc 
 151 kastrawn pastetten  zu cleinen stucken gehackhtt  vnd vberbrens schon auß gewaschen  gesalltzt vnnd gwurtzt mit imber  darzu weinbeerl  oder zwifel clein gehackhtt ein wenig frischer butter oder schmaltz  darnach zugedeckhtt  laß auf zwo stund oder mehr bachen  etc  152 junge gennsz pastetten  hackh sie clein zu stuckhen  vnd auch gleich allso eingemacht  vnndt auf zwo stund bachenn 
 153 gennsz allso eingemachtt  also gantz inn ein ruckhen   taig  auch allso gemacht wie die hierschen wilpret pastetten  vnnd so lanng bachenn 

 154 ein zung eingemacht inn pastetten  wenn die zung gesotten ist  so scheel die haut dauon  schneid sie zu stuckhen in der dickh alls ein halber finger  vnnd nim ein neue faisten clein gehackht vnnd eingemacht  mit allerley gwurtzt vnd spreng die schnittl der zungen in ein iedes stuckh  der zungen  steckh ein nagl  darnach ein handvoll faisten darauf gesprengt  zudeckht  lass ein stund bachen  die weil sie becht  die weil mach ein schwartzen pfeffer dran  mach den pfeffer aufs best  mit ge= wurtz vnd wein  nimb die pastetten auß dem ofen schneit sie auf  nim das feist draus vnd geuß an den pfeffer  laß durcheinander sieden in einer  pfann  ains oder viermahl gebrunden  den geuß wider in dj pasteten  thu die deckh wider druber  thus in ofen  auf ein 1 2 stundt  so ists bereit  ein kue eutter mach auch also 
  155 hierschen leebern  nim die vnd bratts  schneit das eusser herab  stoß in einem morser  mit ruckhen broed  mit honnig wein vnd essig  reibs durch ein tuch  gwurtz vnnd erwehl die lebern  gibs khallt zu essenn 
 156 schwein kopff wildtu machen ein schweinß kopff  das die flamen daraus faren  so seut in gar an die statt darnach leg in auf ein rost  biß er braun wierdt  dann schneit in wurfflet  das er dennoch ganntz bleib  saee ihn aussen mit imber vberal  nim ein flache schussel vol brantwein vnd ingwer drein schutt in halber in hallss  vnd tropffle das andter aussen herumb  vnd nim ein dunnes brott allß ein nuß groß mach ein clein khugel daraus  darein thue ein gluenten kisling der einer bonen gros vnd wenn du in auf denn tisch wilt geben  so stoss ims in den halls  vnd ein roetten opffel dar fuer  laß also furtragen  so mans angreuffen vndt essen will  so zuntt ehr sich an  vom brantt wein vnd kußling  vnd fahren die flammen herauss  grun vnnd blaw  vnd schmeckht guett lustig zu essen 
 157 wellsch hamen zu machen  loß die hamen auß der hautt  das nichtts weit= ter khein brhatt daran sey  schneits salltz ein laß drey wochen ihm salltz ligen  alls dann hacks auf  lass drey oder vier wochen im rauch hanngen  alls denn werdtens gleich den welschen die seudt man ganntz  iss acht tag kalltt dauon 
 158 schweinen fleisch frisch vndt neu zubehallttenn  so man seu schlechtt  soll man den bachen so er nun beschnitten ist  in ein khuels orth auf ein tisch auf schnee leegen  vnd sae schweer drauff ein spann hoch  laß in also ligen  biß er herdt   vnd khuhrnig wierdt  ett wann vber nachtt  darnach du dauon geschnitten hast  vnnd deß dickhsten zu schon viereckheten schretlin anderhalben span lang geschnitten  vnd in ein lehren kubel  alß offt ein leg gleich zamen gelegt  vnd wol gesaltzen  dem nach geschwerdt mit einem schonen pretlein mit stein ligen lassen  biß in die erste wochen  darnach ein prunn wasser in einer molten saltz darein  vnndt mit einem neuen schon beesen  durcheinander geschlagen biß ganntz zehe wierdt  die suppen dran gossen  das zween finger druber gehett  darnach wider allweg abgeschweerdt  alls offt man mit einem messer ein zenntterling herauß nimbtt  das vberlidt soll ein hand hab haben  wierd sonst milbig
 159 sau khopff vndt hamen  schon eingesalltzen vnd ligen lassen  im mertzen darnach gar schon auß gewaschen bej einem saubern bach  schon auß geschaben vnd gewaschen  das  salltz allenthalben dauon kombt  dar nach schon auf gehenckt  mit schmerln  vnd krametber dae= ruber gemacht  vnd besahet  rauchs nit zu fast so werdens roeßlett vnnd wolgeschmackh 
 160 wie man die rehe schlegel be= raitthenn soll etc  nimb denn schlegel  vberbrenn in in eim kessell  darnach zeuch im die haut ab  thue das schedlich daruon  salltz ein vnnd spicks erlich hinein in kolben stup ihn darnach ein mit gutem gewurtz  geuß ein essig drauf  laß ein guet weil drin ligenn  nim auch ein ruckhen taig gleich wie in den vischenn  treib ein weitt blatt auß einannder  beug im denn fues krumb  doch das ehr auch in taig khumb  nim ein andern taig  deckh glatt daruber  vnndt nimbs dann vmb vnd vmb ab  khrautzels vnnd bestreichs mit einem pennssel mit gelben dottern oder saffran  scheuß in ein bachofen  als lanng alls ein pradt schier  gibs khalltt etc 
  161 gruens willprett pastetten  machs allso  nimb bratigs willprett  spicks gar schon  gleich ob mans brathen wol  salltzs in ein  treib dann ein pastetten auf von waitzen= mehl gemacht  gleich wie zu kutten oder annder pastetten  gewurtz wol  sonderlich mit nageln zimetrornn  leg muschkatblue darzu  magst le= monj oder zitweben darzu brauchen  mach ein fein blatt daruber  vnnd scheuß also in bachofenn  oder in pastetten pfann  mueß lanngsam bachen  so gewindts ein feins suplein  musts warm geben 
  162 vonn wuersten gutt wurst von lemmern lungenfleisch  die wasch oder hacks gar clein  so es schier gar gehackht ist so nimb das netz vom lamb  fur faisten  hacks auch darundter  schlag ayer darundter  vnd ein wintzigs raumblein  thue ein wenig schwaiß darundter  gwurtz  thue weinberl drein  nim dann die darmb vom lamb  oder daz magl oder dermb  dun rindern derm  fuls drein  nur nit wol  vnnd seuts  vber solches wurstel mach ein gescherb an denn suplein oder pfefferl  was mann will  mann mags einer kindtbetterin geben 
 163 wuerst von khelbern fleisch  so nim ein pretigs von einem diechbratten kalbfleisch solsts braten vnd nit sieden am erst dj wurst  das hackh gar clein  wie zu knotlein schon  ein feiste von einem khalb  hackh darzu  vnd hackh muschcatblue auch darundter  pfefferlein  salltz nim dan des kalbsnetzs  so gehets außeinandter   nim dan das gehackt bratt  vnd legs fein lanng auf das netz  aber schneits ab  das fein sinnwel wehr  wie ein wurst  windts vmb vnd vmb mit einem faden  vnd beugs wie ein wurst  ists ein groß netzs  so magstu drej wurst drein machen  nimbs dan in ein pfann  vnd must air vnd milchraum in das gehackht fleisch nehmen  vnd in das netz thun  wie oben stehet  vberbrens nit zu lanng  darnach brats ein weil  wenn das netz sich selbs beuggt  so es nun braten ist  so leg den faden ab  gibs auf rueben  schneits zu scheubling  legs vmb vnd vmb auf ein schussel  aussen vmbher etc  
 164 von kelbern rindtern wurst von lungen vnndt lebern  nimb ein lebern von einem rindt auch der lungen  hackh iedes in sonndterheit gar clein  hackhs dann beede zu samen thues in ein mulltter  salltzs  thue ein pfeffer stup darein  vndt ein guets gerings faists  das schneidts  darin nit zu clein  es verseudt sich sonnst gahr  geuß dan wol ein suessen millchraumb darein  ruers durcheinanndter  nimb dann die weitten darmb  von eim ochssen  machs drein  nur erlich lar bindts an beeden ortten mit einem faden  vnnd vberbrens  sollch wurst sein fast guet auf krautt oder rueben  seind fein lindt auß einer kelbern lebern  magst auch wurst machen mit raumb  oder ohne raumb etc 
 165 ein lungel von rindtfleisch zu= machenn  so nimb das stimpfl das hinden am molen= braten ist  der sonst gahr ein murbs vom tiech ain feiste drein  schlag ayer daran  mach in ab in der dickhe  alls ein pranter taig  magst wol ein raum= lein  darundter nehmen  werdten nur desto lindter  solches geheckh laß auch in darm fassen  bindts ann ortten  seuts  darnach schneits  gib ein pfeffer druber  wildtu es aber in darmb  so schlags ein wie ein knodt  inn ein siedent wasser  musts gros ein schlagen so dus anrichttest  so schneit sie von ein andter  ist ein guet essen  so man nit wildtprett hat gib ein schwartz oder gelb pfeffer daruber  du magst in von einem hiersch wildtprett gleich wie oben stehet auch machenn 
 166 kelbern fleisch ein zumachen  so nim auch das dickh bretlein von eim kalb  oder von eim iungen schaf  vnd schneit dunne blettlein mit einem messer herab  eines fingers lanng zwej breth vnd zerschlags mit dem messer ruckh  nim dann ein zimlich schmalltzs in die pfann  laß heiß werden schutt das backht fleisch darein  laß lanng ihm schmaltz rosten  so es ein guete weil gerost hatt so geuß ein drunckh essig darahn  vnd ein fleisch suplin ist die fleisch supen gesalltzen  so thue ein weng darein in die pfann  salltz es wirdt sonst gar leicht  versalltzen  ehe du daran geust  so nimb wol ein negel stupp  so wierdts schwartzs  laß allso lanng sieden  biß lind wierdt  es gewindt ein feines dickhs supplein  gib es also auf einer platten fur  ist guett 
 167 presolln zu machen  so laß dir von einem ochssen ein stuckh abher schlagen  vom hindern pueg  das mann glatt schneit einer spannen lanng  messerruckhen dickh  vnt wenn mans essen will  so baiß denn selbign tag vor ein  in ein wenig salltz  thue ein coriander anis fein drauf  so mans essen will  so leg in auf ein rost  laß vberbratten das braun wierd dann so thues in ein pfann  geuß die heiß brue daran  auch souuil fleischbrue  laß so lang sieden das nur ein wenig ein suplein darahn sey  stups auch  gibs allso auf einem blatt ab einem  schweinen fleisch  schneit auch etzlich magere stuckel saltz ein  legs auf ein rost  stups  mit einem schmalltzs  gibs allso darzu ein kraut oder sonst

 168 einbaist zungen zumachen  so nim ein zung  schneit denn trosch vnndt das fleisch dauon  vnd schlags wider ein banckh oder stein  das weich wierdt  darnach nimb roth ruben  die wasch schon vnd laß sieden  das weich werden wie zu einem salath geschnitten vnd nim ein hafen  schneits dun scheublecht leg eine leg ruben drein  vnd ein wenig anis vnndt coriandter  zerstossen  salltz die zungen wol  legs drauf  dann mehr rueben vnd anis  vnd wenn du der zungen all hinein hast gelegt  so geuß die brue darin du die roten ruben gesotten hast  daruon  khul es leg ein blettle drauf  vnd schwars nider  laß also stehen  vier oder sechs wochen  denn so schels gar langsamb  man muß wol drey wochen schelen  dar  wenn mann sie gehlingen schelt  so werdtens schmeckhent  im summer  vnnd ann der khuel laß stehen  die weils in der baiß ligen  denn so hacks auf so du den anis khochen wildt  so seudts  gibs in ein sgcherbel oder pfefferlein 
 169 ain holbrattenn hackhs kalbfleisch also  hackh das brath gar clein  thues in ein morscher  schlag ayer dotter drain  ein wenig schon mehl  gwurtz in dem morser ab mit salltz  stoß vnndereinanndter  behalltt es dess weiß vnd klopfs auf halb  vnd mach ein braidten spiess  den bickh auch  nim das fleisch auß dem morser  bstreich den spieß mit dem ayer clar  netz die hend darein  schlag das fleisch wol vmb vnd vmb vmb denn spiess  gar vol lanng in einer dickh  oben druckh wol mit nasser hannd als lang der brathen ist  leg ihn zum feuer  dess ersten  clein holtz kholn vnd sittlich  wennd ihn zum feuer darnach ihe lennger rosch kholn  begeuß in mitt allttem speckh  zerlassen oder milch schmaltz  du magst auch in das gehackht brath speckh oder schmalltz nehmen  so seuhe es hin wider  brats schon an vnndter= laß  schneit lannge schnitl  schneit inngber  stupp darein  stich darein mit einem holtzel nimb fleisch  brue die gilb schon  thue schmaltz daran  vnnd hitzs das in einer pfann  begeuß denn brathen damit so bleibtt ehr linndt 
 170 scheffen schullttern  inn einer gutten suppen  so nim die schullttern von einem schefen vierttel vnd seuts gantz wie sonnst ein fleisch  so es gesotten ist so legs auß  das kalltt werdt  nim dann pettersihl krautt  schneit es clein  stoß in einem  morscher geuß ein essig dran  laß stehen ein halbe stund  oder ein stund  dann truckh den selben petrosil   krautt  schneit es clein  stoß in einem morsser  geuß ein essig dran  laß stehen ein halbe stund oder ein 1 stundt  dann truckh dennselben petrosil ausz durch ein schons tuchl  vnd thue in in das truckhen supl inngwerstup  pfeffer stup  geuß dann auf die obgeschribene schulltter  gibs kalt fur ein essen 
 171 ein eingelegt hain zu machen  so nim ein henn oder kopaun  sej alltt oder iung  zerleg ihn  leß das bratt von dem bamblen rohe  hacks gar clein  schlag ein rohes ay daran  ruers mit einem loffel ab  hast weinberl  thus darein  stups mit gutem lindem gewurtz  gilbs vnd beschlags ein iedes glidlein an der henn mit dem gehackhtem  vnd legs also in ein henn oder fleisch sup  laß sieden  biß sein gnug ist  solches essen ist gut den kindtbetterin oder aderlassern  gahr guett  item mann mag zu zeiten wol ein kalbfleisch vnder hackhn   wierdt lindt dauon  ein feisten must auch vnder= hacken  man nimbt ein gahr wintzig raumbs auch zu zeiten darundter  wens nit die kindtbetterin essen ittem man mag wol khurdtlen auch allso machen  von hennen oder koppauner fleisch  aber nur rohe hackh das bratt  wens gesotten ist wierdts sper 

 172 iunge huenner dempffen  einzudempfen  so bereitt die huenner schon vnd sauber  thu es in ein hafen  geuß wein vnd fleisch suppen darahnn  saltz zumasen  gilbs  stups nit zuuil  die supen mach daran  wildu das sipl dickh  haben so nimb zwo behte semmel schnitten  legs zu denn siedenten huennern  stoß das weich werdten  so klaub die gesotten schnitten vnd die leberlein  stoß vnnd  dreibs durch  gewurtz ab geuß wider inn die hunner laß ann die statt sieden  lemonj seindt gar guett zu scheuben geschnitten vnd bej dem huenlein gesotten   so mans anricht  fein auf die huenlein gelegtt  wiltu es aber abseihen  so geuß ain wenig wein vnd stup  darein  vnd ein schmeltzel  gewurtz  thue muschcatblue darzu  stoß allso steennt auf ein gluetel  schaw eben darzu  das nit zu weich werdten  gibs dar  wildtu es sueß haben  so thue ein zuckher oder triet darzu
 173 gruns suppel macht man auch zu zeitten an die huenner  nimb bertram  mayeron  pettersill  hackh clein geuß ein gueten wein daran  zwiers durchein= andter  zuckers  stupfel geuß vnndter die supen darin die huenner gesotten  mueß nit weitter sieden im gruenen suplein  es verleurt sonst die gruenn 
 174 gefulltte huenner  so vnndtergreuff die hunner  loß die haut  zerreiß nit  nim denn leber vnd magl  hacks gar clein  schlag  ein ay dran  gilbs  wildtu gern  mach ein gruens  kreuttl oder weinberl in die full  nim stupp  vnd geuss das heiß in das hain  vndt bindts zu vndt dempfs allso  aber zu dem praten  muest die full in ein pfenndel einruerenn  schlags wider in ein ay  thue es in das huendtl  brats allso ab 
 ittem wildu hierschen lungen braten machen  nim die niern vnd schlags dratlet  wasch sauber  nimb dann denn schweis  reib re  letzelten drein  treibs durch ein duech  thue es in ein hafen  wein vnd essig darein  will der schweiss nit gern durch  geuß wein oder fleisch brue darahn  reib ein letzelten vnndter denn schweiss durch  lass stehen  schneit denn nieren  vnnd loß das fleisch  wierfflet  thue es darein  vnnd lass sieden  machs mit gewurtzs  vnnd salltzs ab 
  174 rechmues machtt man allso  nimb die bain auß denn schultern  brats  denn so es murb ist  wasch auß einem warmen wein  thue in in denn schweiss  vnnd geriben letzelten streichs durch ein duech  schneit das fleisch wurflet  thue es dann durch ein durchganng in ein hafen  wenns schier gesotten ist  so machs allso mit gwurtz oder reib letzelten drein 
 175 kuechel von willttprett oder  anndterm fleisch  huenner oder vogel die seudt  verscheumbs  nimb nuhr das brath  hacks clein  gewurtz  schlag ayer darein  das es sich khuchlen lass  baches braun  gibs in eim pfeffer  oder gescherb oder suplein 
 176 knodel von hennen fleisch oder vogelbratt so nimb das bratt das gesotten  es sej von hennen khappaunen  nuhr das weiß bratt  sol man nemen von vogeln  nim nur das bratt  thue die bein besonder  inn ein schussel  hackh das brath clein  schlag ayer darundter  gwurtz vnd salltz  nimb dann die brue  es sej von hennen oder die brue von vogeln schlage das ge= hackht bradt khnodlein weiß ein  gibs dann zu essen 
 177 ein essen von khoppaunen  nim ein koppaun  vberbrue ihn  vnnd salltz in  steckh in an ein spiess  brath ihn  nim dann ein halb= pfunt mandelkern  stoß sie auch  mach ein dicke milch darauss  nim den koppaun  laß daz bratt gahr dauon thun  das die haut nit dabej sej  zerreiß das bratt gar clein  nit zu lanng  nim ein reißmehl  thue es vnnder das bratth  machs ab mitt gwurtz vnd zuckher  laß in der mandelmilch sieden  biss truckhen wierdt  vnd wider schmalltz  so ist es bereith
 mann nimbt sonst ein weiß bratt von kappaunen  die brathen seindt  schneits gewurfflet  nur daz weiss nimb  stoß dann in eim morscher  vnd stoß ein reiß zu mehl  nim ein gute dicke mandel milch  nim das  gestossen brath  thue es in die mandelmilch vnndt machs dun  nim ein reißmehl  kochs auch darein  zuckers  laß sieden  allß lanng das dich zimbt es sej sein gnug  so gibs fur ein gemuß  thue ein triett oder guets lindts stupl darauff 
 178 ein huenner brue von manndel zu machen  so nimb ein halb pfund mandel  vnd drey clein ayer= dotter darein  vnd hennen leeber  semelbroet  als vil als zwey ayer  milch raumb vmb 2 pfennig dann nim von alltten hennen die brue  die wolge= sotten sey  streich die gestossen mandel damit durch ein tuch  oder nimb iunge huenner  nimb dann zimetrorn  negellein  sallz zum assen  leg dann daz huenner fleisch das vorgesotten ist in die brue  laß darin warmb werdten  das die brue nit zu dun sej  soll anndere farb nach gewurtz nit haben  dann vorgeschriben stehet  vnnd gibs dar etc 
  179 ein gestossenns  von huennern oder kappaunen laß sieden  biss erlich weich gesotten sein  thues in ein morser  mit bain vnnd mit allem  stoß fast wol  ist dess huenner zeugs zu wenig  so stoß beht semmelschnitten auch darundter  denn so treibs mit der brue von denn ge= sottenen huennern durch ein seich pfann  vnd geuss wenig ein guetten wein dran  gilbs  stups  laß sieden  ein guette weil  gibs auf bats broedt  magst ob du wilt verlorne ayer drauf machen  zu zeitten wenn vberbleibt vom tisch  huenner oder koppaunen  nimb die paindl vnd das vberbleibtt  mach ein gestossens also  mann mag auch woll ein leber von einem lamb sieden  vnnd vnndter stossenn  ist denn kindtbetterin vnnd aderlassern ein guett essenn 
 180 lunngel kuechleinn  nimb die lungel eine oder zwo von lemmern  hacks   aus auch gahr clein  schlag ayer darein  vnndt ein wenig wintzig raumb  ob du willt ein wenig geribne  semmel  stups  weinbeer seind auch guett  nimb dann ein morsner  lain ihn zum feuer  das er erhitze  so er heiß ist  so zerlaß schmaltz  alß groß alls gros allß ein ay  thue es in morsner  vnnd geuß dj gehackhten lungel darein  setz auf ein anndern trifuss  oder rost  das nit gleich auf der gluett stehe  thue ein hafen= deckh darauf mit gluett  so hebt es sich hoch ihm morsner  vnd so es nun bachen ist  so sturtz denn morsener vmb  vnd schuttl in  so felltt der kuchen herauss  den magst drucken geben  oder zu stuckhenn  machen  vnnd in supplein oder gescherb  du magst von dem leberlein gleich all so machenn 
 181 von einer khalbs lebern magst nehmen alle full ob du wilt  hacks auch also  bachs im morsner  bertram so man hatt ist fast guett darein  hackhs das ist also gutt drucken  zu einem pratten gelegtt   ettlich hacken die lebern vom lamb  schlag ayer daran  stups  salltz  vnnd nim ein netzlein  geuß die leber drein vnnd in einer pfann  im heissen schmalltz auf einer gluett  mit verhulten hafenteckh bachen  gibt mann auch drucken  grun kreuttlein darein gehackhtt

 ittem man nimbt die wampeln vnnd magel vonn lemmern oder die derm von schafen  vnd so mann die lungel von lemmern kochtt wie vor stehet  geuß in die dermb  mach wurst  oder ann die maglein seudts in eim wasser  so es nun gesotten ist  so thues auß dem wampel  so bleibens fein wie ein lung  gibs in eim manndel gescherb  oder suplein ist gar ein guettes linndts essenn etc 
 182 ein lungell zu machen  gibs fur ein willdtbrett  wilbretth  nim ein pratigs wilprett  von einem hierschen  das hackh gar clein  auf das aller cleinest  vnd schlag ayer dar ahn  ein wenig ein suess  milchraumb  salltz  thue erlich inngber stupp daran  mach ein full  alls ob du wilt knotlein machen  sollches das thue in ein schon herin seckel  verbinndts  legs in ein siedent wasser  laß sieden  alls lang allß sonnst ein fleisch  mann sihet es bej einem beillichen woll  wenn es gnug hatt  so legs auß vnnd so es erkallttet  so ledig es auß dem secklein schneit stuckel  gibs in gelben oder schwartzem suessen pfeffer  man mag es auf hochzeitten oder sonnst vor leut furtragenn 
 183 ein eingemacht lungl von lungen  mach allso  nim lungl seudts ann die statt  schneits clein wie ein krautt  rosts ihm schmalltz truckhen vnnd geuß ein sueß raumblein dran  stups  gilbs  thue weinbeer darein  ein wenig muschkabluett  gibs also für ein krautt  oder sonst fur ein richtt man mag an deß raumbs statt wol ein sues wein= beerlein nehmen  ein zwifel gar clein gehackhtt   schon gestupt  also abgedempfft mugens kindt betterin oder aderlasser essenn 
 mann schneit lungen vnd leber  vnnd rosts ihm schmalltz  wie ein gemacht fleisch  vnnd machs gleich wie mann das ein gemacht fleisch macht  seyhe es vnnd stups mit negel krautt 
 184 hierschen lebern zu bereitthen  der nem die lebern  vnnd wasche sie schon  salltz ein laß ein weil darin ligen  mach ein eisnen spiess haiß  doch das er nit gluent wierdt  steckhs an  vnnd brats  setz ein pfann darundter  das darein trieff  nim dann dasselbig bratlein  das von der lebern troffen ist  thue darundter ein gutten lindten wein  allerley guet gewurtz  doch negel= stup am maisten  das ist das best stupp dazu laß es sieden  nim dan die braten legs auf ein schussel  vnd schneit in der mitt ein loch drein so wirdt  nit sperr  machs wieder zu  oder schneits zu stuckhen  geuß supplein drann 
 184 die lungen vom hierschen zubrathen  der nem sie  die weilß noch frisch ist  seudts in ir selbst brue  allß sie aber schmeckht  so seuts aber in einer andern brue  seud petrosill  vnndt annder guett gewurtz darbey  mit letzelten vnnd essig  oder wein abgemachtt 
 185 iunge huenner eingedempfft  zu machen  thue dempff die huenner wie sonnst doch das nur ver faumb  dann so nim weinbeer  die an reben wachssen  die bruh ab  seudts bej denn  huennern  vnnd stoß treibs durch  geuß wider ann die huenner  nim ein putter schmalltzs dar zu 
 186  gesottenne huenner  so seuber die huenner gar schon  nimbs ganntz oder zerlegs  thues in ein hafen  geuß nit vill stupplein  oder wasser vnd ein sueß weinlein daran  vnd ein lindts schmaltz legs darzu vnd muschcablue  zimmet rorn stup negellein stupp geuß nit vill darahn  sie versieden sich gar palltt  ist gahr nichts werth so sie versotten sein  so sie fein braun werdten  vnd ein zimlichs suplein haben  so gibs dar  wildtu es haben suess  nim zucker  oder triget dar zu 
 187 plutzte huenner  item blutzte huenner  so nim braten huenner sie seyen koppaun oder sonnst iunge huenner  vnnd mach schnitten im suessen wein gewalltzt  die vorge= baht seindt  zerleg die braten huenner zu stucken  weiß  vnd thue etlich triet ann die huenner  geuß auch deß suessen weinß ann die huenner  vnnd traffs dann legs dann auff die geweichtten schnitten  gibs alßo kalltt 
 188 zungen einzumachenn  bleuß vmb ein bannckh oder vmb ein stein  das weich  wierdt  dann so nim roth rueben  dj wasch gar schon laß sieden  das weich werdten  wie zu einem  salath  schlags schon  schneits zu dunnen scheuben  nim ein hafen  leg ein rueben hinein  vnd anis  vndt coriannder zerstossen  vnd salltz die zungen wol  legs hinein auf die rueben  dann mehr ein leg rueben  vnd anis  vnnd wenn du die zungen all hast hineinge= legt  so geuß die brue darin du die rotten rueben hast gesotten  dauon  allso kuel  vnd leg ein pretle darauff schwers nider  laß allso stehen vier oder funff wochen  darnach selch gar lanng samb  darffst auch wol vier wochen darzu  wenn mann sie gehling truckhnet  so werdtens schmeckendt  mann solls in der beiß ann der kuel laß stehen  so sie geselcht seindt  so soll mans auf haben  so seindt sie guett  wenn mann eine kochen will  so gibs trucken  oder eingemacht  wie du willtt 
  189 ain khoppauner suppen mit kheess  seud den koppaun in sein selbs suppen  geuss die suppen auf ein bete semmel schnitten  nimb ein guetten windtischen kees  oder sonst ein gueten khees denn reib clein  schneit in auf die supen  vnnd ein linndt gewurtz darauff  vnnd deckh die mit einer anndern schussel zu  vnnd trag die khoppaun allso fur  190 wildtu grieß ann eim spieß brathenn  nimb hiersen grieß  vnnd acht ayer dartzu  das es dickh wierdt schneit in  vnnd steckh in ann ein spieß  brath in  vndt beschlag ihn mit ayern  gib in zu essen  mitt sallss

 191 gebratten arbeiss  schlag arbeiß durch ein sib  vnnd ayern abgemachet bachs mit einem wenigem schmaltz oder butter schneit sie zustucken  bratts an eim spiess  beschlags mit ayern  gibs zu essen  so sie durch geschlagen seindt  schneits stuckel weiss  zeuchs durch ein gelben taig  vnnd bach es 
 192  ain hofflich essen  heist der reiff gibs fur ein richt oder ein bachens  nimb ein halb messel mit guett semmel mehl  nimbs halb herdann  inn ein schussel  die kupfferin oder zinern sey  nim mehl  das wermb in einer stuben  nimb ein massel suessen raumb  laß ihn warmb werdten  das du kein finger dareinen haben magst  nimb ein loffel voll garben vnndter denn suessen raumb  nim zwey ayer  schlags auch vnndter den raumb  ruers allso ab  setz auf der zin schussel zw der wermb  so gehet ehr auf  ehr mueß aufgehen bey einer vierttel stund  das ehr fein zehe wierdt vnnd sich glatt blattert am rueren  nimb dann bej einem halben vierttel weinbeer  schon erklaubt  die gahr truckhen seindt  die ruer in taig  nimb auch ein 1 2 loth muschkatbluett  zerbrocks gar clein  ruers auch in taig  so ehr balt abgebort ist vnd ge= wallen ist  so setz in wider zu der wermb in der schussel das er aufgehe wie vor  bej einer vierttel stundt  so nimb denn spieß  der mueß darzu gemacht sein  salb ihn mit schmalltz ein wenig  doch das ehr nit naß sey nim dann den taig  leg in fein an denn spiess  vmb vnnd vmb in gleicher dickh aber  daz er fein glatt werd dann so nim drey ayer dotter  die saltz ein wenig bestreich denn taig am spiess  vleissig vmb vnd vmb  das ehr fein gelb werd  so nun er bestrichen ist  so nim ein groben faden ein zwiern  den bindt vmb denn taig  in massen wie ein raiff  schau eben daz der faden so len sey  auf den taig leig vnd gahr nit einbeiß  der taig gieng sonst nit vom taig  wenn er vmbwunden ist  mit dem faden  so laß ihn zu einem brinnendem feuer nuhr gahr fluchs vmb  vnd vmb brathen  biß er erwarmbtt  dann nimb ein schmalltz  das laß zergehen  in eim pfendel das du wol ein  finger darin haben magst  nim dann ein cleins duechlein  einer fordern spann lanng vnnd zweyer  finnger breitt  die bindt in ein knupffel  thues in daz schmalltz  salb den brathen wie ein spahn sau dann so brath es mehr flux vmb  so wierdt ehr feihmen so salb ihn mehr wie vor  vnd brath ains braten  biß es sich fein bereunt  so salltz ihn zum dritten mahl  vnnd brath in offt  so lanng biß er fein liechtbraun wierdt  so nim in vom feuer  vnd wenndt den spieß vmb  die weil zeuch denn faden  vnd eil damitt auf ein schons weiß tuech  nim ein messer  ledig den rauss von beeden seitten ab vom ortt  dann so nim ein duech in baidt hennd  zeuch in fein gemahlich herab  deckh in fein zu  scheub ein duech ann beede ortter  das die wermb nit herauß gehe  so zeucht es sich hubsch an  vnnd wierd fein drucken ihn wen= dig  vnd ist allso bereitt  den taig muß man salltzen  wann mann am ersten anmacht  auch so du denn taig hast angemacht  so breitt ein duech auf denn tisch  vnnd wellger denn spiess her vnnd her  so kumbt der taig gleich ann spiess 
 193 gefulltt oblatt oder aufgestrichen  nim oblat  schneit die viereckhet  einer hand lanng nim dann ein spicedulum ein wenig negelein  nim wol zimet rorn  muschcatblue  stoß anis grob nit gesaet thues vndern spicedulum  nimb ein schmeckhent ro= sen wasser  geuß aufs spencj gestossen wurtz mach ein taiglein in der dickh  das du es mit eim messer magst auf das oblatt streichen  auf das ortt muß mans streichen  das nit gemodelt ist  vnd leg auf ein rost ein bapier vnd legs druber streich oblat darauf  schur ein zimlichs gluettlein drunder  so bratth es sich fein  wierdt rosch  solch  oblat ist ein wolstannd  magst wol fur ein= bachens geben  oder legs zu einem andern bachens 
 gefulltte oblatt  mit feigen vnnd weinbeer mach allso  nim feigen  klaubs sauber  dergleichen weinbeer  hackhs clein wol vndereinannder  stups  hastu gahr ein guetten suessen wein  ein gesottner most wehr besser  so seud das geheckh drein  stups mit guettem  linden gestup  vnd streichs auf ein oblatt  auf das ortt  das hausen ist  vnd thue ein ander oblat druber  vnnd schneits vbereckhet  vnnd mach ein taigl an mit mehl  vnd wein  gilbs gahr wol  vnnd dunckhs inn taig nur an ortten  vnd bachs in einem hausenschmaltz gahr behennd  kehrs vmb mit braitten spenen wie dj affen mundt ist ein hoflich essen  etlich nemen ein honig  sieden daz ghackh drein  essens aber nit alle leut gern  vnd ist nit gesundt 
  das sechst buech sagtt von morsser kuechen vnd ettlich bachens  vnndt wie man holl= hippen bachen soll  194 von holhippen am ersten  mit zuckher bachs allso  weich ein zuckher in ein loblets wasser  das er zergehet  vnd mach an ein taig mit dem selbigen wasser  vnd von weitzen= mehl zeuch in fein ab  geuß immer zu eintzich  biß ehr dickh wierdt  allß ein duner salluen taig  nimb dan von einem ay oder zwey den dotter  ruers darundter  vnd ein wenig zerlassen schmaltz laß dann das eisen erhitzen  geuß mit einem  loffel drauf  drucks zu  hebs vbers feuer  stup den taig  darnach du es herb willt haben  misch offt  sihe daz das eisen nit zu haiß werdt es ver= brennt sich sonst  die ayer dotter machen sonst  das gern ab dem eisen gehet  mitt den honnig  nimb ein honnig  vnd thu es vndter ein warms wassr vnd treibs fein ab  wie oben stehet  thue auch ein dotter oder zwen darundter  gehen lieber vom eisen die mit dem zucker dorffen gahr wol eylen  werden gehling resch  man mag zu zeitten zucker vnnd honnig durcheinannder nemen  gehen auch gehrn vonn eysenn 

 195 butter zubratten am spiess  steckh ein buttern an einem spiess  der hulzen ist  vnnd fein hoflich bratt in gegen dem feuer  vnd so er anhebt weich zu werdten  so laß in mit eim grieß beseen  fur vnd fur die weil du bratest  biß eins braun wierdt  so gibs fur ein essen ettlich nehmen ein gemahlten ponen vnd stupens zu wie mit dem gruess 
 196 die grossen morser kuechlein zumachen  hitz denn morser wol bej dem pfannen feuer  wehl ein wasser in einer pfannen  vnndt siedent in morsner so seudts im morsner auf  so eil vnd schutt semmelmehl  das bor in dem siedenten wasser morsner  durch ein annder schonn  nur das zimlich vest sey  stoß ihn lanng  ehe du ayer drein schlegst  darnach wenn er ein kuchlein taig gleich wierdt  so schlags ein  bachs nit zu heiss  werdten hubsch rogell  aber nit so gross  alls oben steht  offt versuchtt 
 197 die grossem morser kuechlein  nimb ein wasser in ein pfann  thue gar ein wenig schmaltz darundter  salltz  laß allso sieden  so es seudt  so khoch ein mehl darein  vnnd khochs  das es erlich vest sej  hertt alls ein gefull  nimb in dann in ein morsner  stoß in lanng  das ehr gleich sich von der schussel schelt  darnach schlag imer drein ay zu  so ehr nun ist  wie ein kuecheltaig  so trag in fein mit ein loffel ein  so werdtens gros  denn taig muß mann bej der wermb halltten  etlich legen die ayer in ein warmbs wasser  das loblet werdten  so die kuchlein bachen seind  so klaubs fein auf ein neuge= waschen tuech  gibs dann fur zuckher darauff 
 198 brattne kuechel zu machen  nimb ein semmel mehl  gar guett  brenns ab mitt wolligem wasser  mann nimbt auch zu zeitten blawe milch  behr denn taig lanng ab  schlag auch ein ay nach dem andern drein  schlags inn zimlichs heiß schmaltz  ruer die pfann  so gehents auf  klein loffel muß mann ein schlagen  seindt khind betterin rechtt 
 190 die kleinen schwebischen khuechel  machtt mann also  nimb semmel mehl  mach ein taiglein in der dickh  wie ein khindts oder milch= kuchl  nim ein wenig schmaltz in ein pfann  geuss   den taig den muß man mit kallttem wasser an machen inn die schmalltz pfann  hebs vber feuer ruers zusammen ab dem feuer  das wierdt wie ein piern mueß  schlag ayer daran  muest nit lanng behren dran  nimb dennselbigen  zeuch in mit ein bogellein eisenlein  zimlichs heiß schmaltz werdten fein khuglet in der pfann 
 200 golltt handtl zu machen  so nim ein wasser in ein pfann  verseude ein butter schmaltz als groß als ein halbe nuss  hast nit butter  so nim sonst ein schmaltz  koch auch mehl das guett sey in das siedent wasser  vnndt schmaltz  ber in wol ab  ehe du die ayer anschlegst so ehr lehn wierdt  wie ein brattner taig  so nim an auf ein deller  vnd mit eim hultzen dunnen messer so schneit in ab  thus ins schmaltz eines fingers lanng  bachs also  ruer die pfann  wenn mans aber  lanng im schmaltz bechtt  so wierdt es muedt  werden gern feist  darumb nimb ein grosse pfann  auß disem taig magst brent strauben giessen  durch ein heffel  daz muß ein loch haben  ruer in zwier oder drey mahl vmbher in der pfann  
 du magst auch grosser kuechel einschlagen von disem taig  setz die pfann nur auf ein gluett  so gehn sie hubsch auf  heissen schwed kuchell 

 201 eingerirhtte kuchell zumachen  nim schon mehl vnd ein lauttere milch  mach ein vesten taig  den behr wol mit eim loffel ab  die milch muß loblet sein  so du lanng bort hest  so zerschlag ein ay nach dem andern  das er so dickh sej wie ein strauben taig  salltz in zu massen  nim dann eine  pfann  geuß deß taigs darein finger dickh  die pfann muß schmaltzig sein  setz auf ein trifuß mit dem eingegossnen taig  schier ein cleins gluettlein  vnder vnd oben darauf ein hafen deckh  vndt ein gluetel drauf  so wierdt der taig vest  sturtz die pfann vmb vnd vmb auf ein bretlein vnd zerlaß ein schmalltz  darf gar kuel bachens  zweyer finger= breitt schneit ab denn taig lennger alß ein finger fur die pfann musts am ersten gar kuel bachen  biß aufgehen  so breunens sich heisser  werden gar groß vnd rogel  so sie gerathen alß vil taig hast  so schmaltzig die pfann  biß er herrtt wierdt so sturtz sie mehr auf ein brett oder deckh ein schussel druber  das er nit erkalltte  so gehen sie desto lieber auf  etlich setzen die pfann mit dem eingossenen taig inn ein hafen oder pfann  darin ein wasser seud das er auch herrtt wierdt  salltz damitt  so soll man ihn bachen wie vor stehet 
 kuechel von opffel zu machen  so hacks clein sauer opffel gar clein  nimb mer alls  den drittentheil semmelmehl darunder  schlag ayer darunder daz er nit zu dun werdt  schlags clein inn ein wol heiß schmalltz gibs druckhen oder in eim supl oder gescherb 
 203 brod kuchel zu machen  so nim gar hart semel stuckel das stoß gar clein vnd nim derselben semeln als vil du wilt  schlag ayer darahn  salltz  thue etzliche weinbeerlein auch drein  so es ein weil steht  so ziehen die semel die ayr trucken an sich  so schlag darnach mehr ayer zu  das ehr die recht dickh gewin  so schlag in dann fein kuchl weiß ein in daz schmaltz muß nit zu heiß sein  ruere die pfann  so gehent sie auf  vber ein solche kuchle  gib ein gelbs pfefferlein  oder ein mandelgescherb  oder ein gescherbel von opfeln vnd gwurtz daz supl 
 204 gefulltte ayer zu machen  seud ayer gar hartt  schels schneits voneinander thue daz gelb herauß  das weiß gantz schoen bleib   vnd hackh das gelb  thu es in ein schussel  stups mit eim lindem gewurtz  schlag ein ro ay dran  vnndt fuls wider in das weiss  vnnd bachs also fein ge= mehling  ettliche zer klocken ein ay  vnd thun das gefullt ay drein  vnd darnach becht mans gibs im pfeffer  supen oder gescherb  man klockht immer daz weiß vnnd gelb allß daz hartt ay  schlecht wider ein rochs ay ein  vnnd schlechts cleine kuechelweis in ein schmaltz  bachs vnndt gib wie du willtt
 205 gebachen kuechel im morser zu machen  laine ein morsel zum feuer  daz er ganntz heiß wierdt vnd mach ein eingeruertts von ayern  treibs erlich ab vnd nim ein wenig geribene semel  vnd thue weinbeerl drein  vnnd setz denn hafen ein gluett  wie heiß denn morsner  thue ein schmalltz in denn haissen morser laß darin heiß werdten  thue das eingeruert drein thue ein hafen deckel oben drauf  mit einem gluetlein  so gehets hoch auf im morser  man muß nit zu haiß thain  spandl must am ersten in morsner legen  bacht es sich nit an  so es bachen ist  so schutt den morser  so ledigt es sich  kehr denn morser vber sich  so felltt der khuchen ausser  schneits zu stucklein gibs in suplein  oder im gescherb  die kindbetterin dorffens essenn 
 206 eingeruertte khuechel zu machen  so mach ein eingeruerts  vnd ein wenig wasser dran wie sonst ein eingeruertts  nimb ein eingeruertte  semmel  vnd ein wenig stublin mehls darundter  stups  weinberrl drein  schlags in ein heiss schmaltz bach kuchlein drauss  gibs drucken  oder mach ettwas darundter  ein suplein oder ein guts pfefrl 
 207 bachen millch zu machen  so mach ein ayer schottl allso  setz in einr pfann vber  zerschlag ayer alls vil du willtt  schotten machen  von zehen ayer wird auf ein tisch gnug   so die milch gleich anfehet primblen an der pfann nit laß gahr sieden  so geuß die ayer in die milch  ruers durcheinannder  laß gahr sittlich sieden  saltz die ayer am ersten  so gerinndts gehrn zusammen  feimbs mit dem loffel  so es nun ein dempft wierdt so hebs auf ein reutterlein oder seich pfann  das aus= truckhne  so es nun fein truckhen wierdt  so schneid es zu stucken  zeuchs in einem mehl vmb  bachs ihm schmalltzs  braun gibs auch in ett wann 
 208 ochssen zungen zumachen  schlag ein ay in ein schussel  saltz  thue ein wenig  mehl darauf  nimb in ein pfann ein schmaltz  las gar heiß werdten  thues drein  bachs kers vmb  das braun werdt  gibs druckhen oder in einem ge= scherb von opffellnn 
 209 gesturtzte ayerr  nimb ayer  vber seudts nur souuil das sich das weiß anleg  thues auf  salltzs ruers durcheinandter  sturtz das ay in ein haiß schmaltz mit sambt der schalen  backs braun  die gibt mann trucken 
 210 khroß ayr die bratt man am spiess  mach ein eingeruerts allso  zerschlag ein ay oder zwej oder wie vil du willtt  netz ein pfandl mitt sambt eim schmaltz  geuß die klockhten nit darein  rurs allso ab  ob einem gluetlein  so wierdts mueß= let  das heist ein eingeruerts  so must dann ayer= schalen an beeden ortten aufthuen  full das einge= ruert in die schalen  stecks an ein spieß  vnnd ein rinden brots alwegen fur brats ein weil  vnd nit lanng  ettlich bachens ihm heissen schmaltz ins  fullein  magst wol weinbeerl  zimetrorn stupp nehmen 
 211 strickh zubachen  nim 4 oder 5 ayer  zerschlags  nim zwir so vil suessen raumb allß der ayer  ruers durcheinander thue semmelmehl drein  mach ihn wol dickh  als ein   strauben taig  nim ein loffel der ain nuschall hatt  vnd geuß nach der pfann ein mahl vmb her  eines  finngers groß  werden dan hubsch rogl der raumb mueß nit zu fast steen  die strukh wurdten schmaltzig  lautern stern  nimb von vier oder funff ayern  nuhr das clar  zwierls wol rain ab  in ein hefellein 
 212 von pfann zelltten  ittem pfannzelten mach also  nim ein blaue milch vnd ein theil wasser darundter machs ein wenig leblet  nim dann ein weitzen mehl  mach mit dem wasser vnnd millch ein taig ab  wole in lang ab  das ehr wol vest werdt  mach cleine kuchlein drauss  welgs außeinannder scheublet  in der dickhe oder dicker alls ein affenmundt  legs also in ein heis schmaltz  ruer die pfann  so gehents hoch auff wie ein semmel  wenns warmb sein  so ists ein guetts gemains bachens 
  213 hasen orlein zumachen  nim ein guette milch  leg ein wenig schmaltz drein vnd wermbs  nimb dann ein guetts mehl  geuss dj milch drein mach ein taig in der dickh alls ein affenmundt wolger den lanng aus  nit zu dun  schneits vberzwerchs gewecklet  bachs im heissen schmaltz  ruer die pfann so geent sie auf  etliche reiben kees in taig  gehen gern auf  wehr gern kees isset 
 214 zogne schnittell  nimb lauttere milch  mach ein taig in der dickhe alls ein kindts koch  schneit ein semmell zu schnitten  zeugs durch denn taig  bachs in einem heissen schmalltz gibs allso dar  wer gern will der schlage zwey ayer oder drey dareinn  werdten gerrnn gahr druckhenn 
  215 germben krapffen  nimb ein guett mehl  nimb dann ein germb  die von bier ist  geußett wan als vil als ein ay möcht sein ins mel  nimb dann ein loblats wasser  mach darnach ein taig an  salltz in  in der dickh alls ein dumpfl  den man zu einem brod macht  setz ihn  daz er aufgeht  so du bachen wilt  so nimb ein loblets wasser  netz die hennd darin  nimb ein wenig taig in die hannd  vnnd zeuchs außeinannder  bach in wol im haissen schmaltz  mann mags im ohl auch bachen 
 216 krautlach zumachenn  mach ein taig wie zu hasen ohrlein  wolch cleine düne blettlein nim dann pisemb  vnd anndere gutt kreuttlein  hacks clein  nimb ein schmaltz in ein pfanne rost das kreuttlein im schmaltz  das druckhen wierdt  thues auf ein schussel daz kreuttlein  vnd ein geriben guetten khes  nit als vil  alls dess  semelbrots  thue es alles durcheinannder schlag ayer  daran  vnnd ein wenig sueß raumblein  daz dunn wird wie sonst ein full  stupes  mach dunne plettl auß dem taig  vil ein loffelvol in ein krapffeln  radels ab so du gahr eingefult hast  setz ein wasser in einer  pfannen oder kessel vber  laß sieden auf ein vierttl stund  hebs dann mit einem feimbloffel herauß  auf ein vierttel stund  hebs dann mit einem auf eine schussel  sahe ein gutten kees darauf  vnndt  brenne heiß schmallz daruff etc  etc 
 217 ein geschnitten nudell  mach ein taig mit kalltten wasser ab  wildu gern haben  so nimb auf ein tisch ains oder zwey ayer  mache wol ein vesten taig  wellger in dun aus  nimb der bletl vier oder funff aufeinannder  schneits mit einem messer gar clein zettlet  thues in ein siedent wasser  laß ein guet weil sieden  seichs dann auf ein reiterl  vnd schlags mit warmen wasser ab  thues auf ein schussel  sehe ein lindten kees darauf  brenn heiß schmalltz daruff 
  218 tortten von piessen  nimb piesen die hackh gar clein  vnd nimbs in ein schons leines duchel  vnd truckh das gruen pratt auß  vnnd nimb die piesen in ein schussell  brenne ein schmaltz darein  schlag ayer daran  stups  thue wein perl darein  ab du willtt  die full muß nit zu dun sein  mach dann mit ayern ein taig  wie zum affenmundt  mach cleine dunne plettlein  thue die full darauf  streichs allß weith allß das platl vmbradels vmb vnd vmb  vnd bach es fein lanng= samb in einem heissen schmalltz  ruer die pfann  die weil es bechtt  so gehets auf  gibs warm oder kalt 
 219 kreitl krapffen  mach allso  hackh piessen  berthramb  ein wenig  mayeran  vnnd sonst guette kreutter  druckhs auch auss  nimb ein wenig ayer schnitten  vnd das gehackht kreitl  reibs durcheinandter ab   schlach ein ay oder zwey darahn  weinberl  gewurtz  fuls ein  sturtz fein zu  radels ab  mach cleine krepflein  bachs  nimbt mann denn ayer= schotten nit  so rost das kreuttel ihm schmaltz nim dan starcken schmacken  schlag ayer darein  aber mit denn ayer schotten dunckens mich besser sein 
 220 gruens krautt zu kochen  nimb piessen  vberbrenns  hacks clein  rosts im schmalltz  geuß ein wenig dran  es sej supen oder wasser  doch nit zu dun  gibs dar 
 221 ein gefulltts krautt  machs also  nimb schone herte giebel  schneidt ein braittß platl bej dem stengl herab  vnnd hol die gebel in wendtig auß  das die gebel darnach gantz bleib  nim dann ein lemerns kelberns oder ein schweines bratt  das nit allt ist  fleisch  das hackh gar clein  nim ein feisten darunder  daz muß  nit zu clein gehackht seind  schlag ayer darahn  thue weinberl drein  vnnd fulls ins krautt  vndt thue das platl wider aufs gebel  vnd steckh zweckh darein  vberbrenns wol  wie sonst ein krautt  seichs denn ab  vnnd geuß erst ein schweinen sup daran  vnd seudts fein ab  schau das nit anbrinn  so du es anrichtest  so seudt ein raumb der geseurt sej  vnd schneit die gebel auf die schussel  so sihet man die full in dem krautt  ettlich machenn ein eigeruertts von ayern  mit weinberl  fullens in das krautt 
  das sibent buch sagt von  manncherley gattungen  vnndt fast notturfftig in einem hauß die stuckh zu= haben  auch die selbigen zu niessenn  222 wie mann die preszmetzen  zu ostern bechett  so mach ein guetten lindten ayer schotten  brenn in nit an  thue in auf ein reutterl  das ehr wol auß sinckhe  darnach nimb denn ayer schotten  treib ihn mit eim loffel ab  nimb ayer darahn  ein wenig sueß raumblein  reib auch ein semel drein  gilbs  stups  thue erlich weinperl darein  vnndt nim dann ein semeltaig von einem beckhen  den treib auß in die weit  vnd schlag den obbemelltten schotten darauf  vnd krentzel vmb vnd vmb  bachs in einem bachofen  ehe du es in ofen scheust  so thue feigen drein mandelkern drauf  die krentzel aussen vmb  salbs mit gilbtm ayrdotter  scheuß ein cleins wider in ofen  solch  fleckhen  weyhet mann zu osternn 
 223 praitling von flecken  auf ein anndere form mit kees  so nim ein guetten frischen kees  reib ihn  schlag ayer darein  mach ein taig in der dickh alls mit dem ayer schotten  magst weinperl drein thun  schlags auch auf ein taig  wie oben stehet  bachs im ofen  aber sie rinnen fast gern ab mueß eben acht auf die full haben  sollch heist man voll fleckhen  heists auch praitling 
 224 ittem lupp zu machen  machs allso  nimb ein mesel guett rosenwasser  vnd zehen loth zucker fein  das thue in ein messin geschierr oder pfendl  laß ein cleinß ersieden  thue in ein saubern grun verdeckten hafen  so es kuehl ist so geuß es in ein verdecktes glass  solches lup ist fast guett kranncken leutten  wenn man ihnen vnnder ihr tranckh mischt  oder sonst fur ein labung ein wenig eingenommen  leschet denn durst etc 
  225 krafft zeltl zumachen  nimb zucker fein  stoß ihn clein  nimb ein guett rosen wasser  netz denn zucker ab damit nit zuuil daran  geuß in ein messings beckh oder geschierr oder pfann  laß ein cleins ersieden auf ein gluetl  ruers stetts  das es sich nit anleg  denn so geuß zeltl weiss auf ein steinern oder marbel steinen tisch  bej einem  herdt  besau denn tisch mit ein wenig mehl  will es aber nit besten  so heb das zetlet mit einem messer wider auf  in die pfann  seudt es wider ein wenig laß ein wenig vber khuelen  denn so geuß  ists sein zu dickh  so geuß wieder ein tropfel rosen wasser  darahn  ists dann zu dun  so thue ein wenig zucker darein  vnndter solchen zerlaßnen zucker  misch inng= ber  oder wildtu muscat zeltl machen  thue ein ge= ribne muscatnussen vnndtern zucker  darfst nit rosenwasser nehmen  oder von waserley gewurtzs  wie du es wilt haben  magst stossen grob  vnndt vnndter gesaeten zucker nehmen  seindt krefftig vnd  guett  fur das rosen wasser  nimb brun wasser  zu einem pfund zucker  ein loth inngwer 

 226 pomerantzen schelen zu machen  so nimbt mann die pommerantzen von suessenn pomerantzen schelen  weich sie in frisch prunen wasser  vierzehen tag  seihe es alle tag ab  geuß wieder frisch daran  den nimb die schelen  seudt in wasser bej  einer stund lanng  seigs ab  thues in ein kruegl oder glaß  schneit die pomerantzen schelen ob du wilt  zetlet geuß geleutterten zucker daran  laß es stehen acht tag  denn seyhe den zucker ab  seud in hin vndt wider  magst ein mahl oder drej hin vnd wider sieden
 zertrain apfel macht mann inn solcher maß  machs ein  so manns wol seud in zucker  seindts guett daz feucht soll man auß schneiden  nuhr die schelen
 227 paiszelbeer einzumachen  so brockh die beer vom stengel  thue die khernl herauß   thues in ein glaß  nimb denn annder behr truckh die mit einem loffel  das der safft herauß gehe  denn selben safft thue vnndter denn geleutterten zucker  doch der zucker mehr sey  laß vndterein= annder sieden  allß lanng alls zwey ayer  kuels  geuß ann die peisselbehr  verbindts  laß stehen ist fast guett krannken leuden  die grossen durst haben  soll mann zu zeitten  ein wenig geben 
 228 rosensafft zu machen  schneit rosen wie zum rosat  stoß nur clein  drucks durch ein schons weiß tuchlein  den safft darauß  nim schon gestossen zucker  ruers drein biß er mueßlet werdt  thue in in ein glaß  ver= binndts  setz drej tag an ein sonnen  stoß etlich schon roßlein darundter  mussen clein gehackht sein  ruers darunder  laß nur siben tag ann der sonnen stehen  ruer in alle tag durch ein anndter ist auch für ein labung  man mag wol schon rosen=  wasser bletter  der dickhen rosen drein thun  ehe manns  ann die sonnen setzs  ittem mann machtt  von muscat  negelein  zimet rorl zeltl  gleich wie die inngber  allweg auf ein pfunnd zucker ein loth gewurtzs 
 229 kuttensafft zu machen  die kutten schelt man schon die kern darauß  netz die kutten ab mit einem suessen wein  ob du wilt thue es in ein saubern hafen  vnd das der hafen gar wol vermacht sey  laß also dunsten  vnd wenn die kutten weich werden  so gewindts am boden ein bruelein von kutten  das muß man also abseihn ittem mann nimbt auch die so weich seind wordten vom dunsten in ein saubern hafen  vnd das der hafen gar wol vermacht sej  laß also dunsten  vnd wenn die kutten weichwerdten  leinen duech  vnd inn ein press  vnnd preß allso denn safft darauß  dieweyl  die kutten heiß seind  wenn sie khalltt werden so geents nit halbig souuil herauss  nimb dann dennselben außgepresten kutten safft in ein mes= sings beckh  seud in auf einer gluett ein gute weil dann so nimb rothen sanndel  klein gepulluert  seut den in wasser  damit das wasser rotfarb werd mach den sandl  seichs durch ein leines duch  das selbig wasser nim zu dem zucker  wenn du ihn leuttern willt  thue also denn geleutterten zucker in die gesotten kutten safft  laß also an die statt sieden  geuß ein wenig auf ein zihnen schussel  oder blatt  versuechs  gestehets nit ballt  so laß noch ein weil sieden  dann so salb ein zihnblatt mit ein wenigem schmalltz  geuß denn kutten= safft drauf  so gestehet er fein  laß ihn ein tag gestehn  kehr in vmb  laß in trucken werdten  dann so schneit ihn gewecklet oder vierecket  wie du wilt in ein saubere scattel  so ists hubsch durch=  sichtig  vnd fein rottfarb  von dem sandl  es schadet der sandl niemant  von denn gepresten kutten magst den= nocht ein loth weniger machen  aber desto mehr honnig muß man nemen  mann mag den safft an den sandl auch wol nehmen geuß in scatlen  werdtens fein feist
 230 khutten einzumachen  die soll man auch also machen  schel die kutten schon schneit sie zu 4 theiln  thues in ein bachofen  das sie sich weich dunsten  dann so nimbs herauß  besteckhs mit negelin  zimet rorn  muscatblue  inngwer  lauttern zuckher  geuß ann die khutten in ein schonen ver= glasierten hafen oder kruegel  laß acht tag stehen  wird der zucker sauer  so seich ihn ab  seud in hin wider  thue nur ein zucker drein  geuß wider daran  allß offt es sauer wierdt  so magst du es abseichen  vnd wider an die kutten giessen  weichssel macht man auch also ein  nim die wol zeittig sein  vnnd braun  vnd geuß ein geleutterten zuckher dreinn etc   khutten mit honnig seudt daz honnig gar schon  feihme es schon  vnd geuß auch an die kutten laß vber kuehlen  laß stehen etlich tag  vndt ver= suechs  ists wesserig  so seugs ab  seut wider ein honnig darundter  so werden sie gesten  du magst citbeben  nespeln auch ein machen  wie hieuor ge= melltt ist 

 231 inngber ein zumachen  nim schon inngber  alls vil du willtt  mach ein kalchus von kalltten wasser  wasch die ingber schon  dan so weich es ein in dj kallhus  seihe die alle tage ab  vnd wider frisch kalgus dran  das thue so= lanng  das gleich weich werdten  ett wan vierzehen tag  darnach geuß schons frisch wasser ann einem jedlichen tag  etzlich siedens in wasser am letzten  dann so geuß ein geleutterten zucker daran  laß in einem keller stehen  so gestehn sie  so seichs wider ab vnd seuts hin wider  daz must mehrmaln thun  so lanng biß  das es nimmer wesserig wierdt etc 
 232 denn zucker zu leutternn  denn zucker zu leuttern  thue allso  zu einem pfundt zucker nimb nit vil weniger als ein maß wasser  setz vber in einem kupffer oder messing geschierr  laß wasser ersieden  gleich so es aufgehet  so schutt den zucker darein  nim dann daz weiß von zweyen  ayern  zerschlags ganntz zu einem faimb  nimb dennselbigen feimb  thue in in denn d siedenten zucker laß allso sieden  vnd faimbs gar schon  wildtu ihn probieren  so geuß ein wenig auf ein schussel gestehets  das dicklet wierdt  so hats sein genug wo nit  so seud ihn hin wieder  solchen zuckher  den nutzt man allß eingemachet wies vor stehet  geuß ihn nur kuel an wen du ihn wilt machen 
 233 weichssell sallssen zumachen  nimb wolzeittich weichsseln  brocks ab  thues in ein  saubern haffen  setz zu einem feuer  laß sieden  geuß nichts dran  ruers das nit am hafen an= brinne  wens erlich prudig werden  so treibes  durch ein reuterl  geuß dasselbig wider inn denn hafen  laß sieden  thue ein zuckher oder honnig drein wurdts sus  wenn ein hafen vol ist  muss so lang ein sieden  das das vierttel ein seud  musts dann in ein kruegel eingiessen  schimlet nicht  gibs dann zum brathen  wildtu aber ein lattwerchen darauß machen so geuß auf ein blattlein  setz zu einer wiermb oder an die sonn  druckens  so kers vmb  schneid dann stucklein legs in ein ledtlein vnnd gwurtz darauf  so ists dann guett 
 ittem wenn mann die weichssel kocht  zertruckht nuer denn safft  nimbs seud in ab  das dickh wierdt  die wierdt glatt mit zuckher oder mit honnig mueß manns sueß machen 

 234 lattwergen von weinpeern  so brich die weinbeer ab  von denn kempten  thue sie in ein hafen oder kessel  vnd ein zimlechs feuer oder  gluetl darundter  nichts daran gossen  so es ge= sotten hat  laß kalltt werdten  trucks durch ein duech  setz so es durch triben ist  auf ein trifus  laß aber sieden  das dickh wierdt  wildtu es guett haben  thue zuckher vnnd gewurtz darein  magsts in einem krueglein behalltten  oder geuß auf zu lattwergenn 
 235 bertram sallssen zu machen  so nim bertram  nuhr die platl  hacks gar clein  thues in ein hafen  oder saubere schussell  geuß ein essig daran  der guett sej  laß allso ihm essig baissen  achtt tag  darnach so nim ein tuechl das schon ist  truckh das brett alles daruonn  nimb dann denn außgetruckhtten berthram der im duechlein bleibt  vnd seud ihn inn einem schonen gleuttertem honnig  oder wildtu das mit zucker an machen  so seud denn auß getruckhten berthram inn einem geleutterten zucker  laß vber khuelen   geuß oder thues dann in ein schones vberlasaurts geschierr  ob du gern willdt  magst wol gewurtz auch darundter nehmen  so du eine zu einem ge= bratten willt geben  so nimb auf ein schussell geuß ein wein darahnn 
 236 sallssen von holldterbeer  machs allso  nimb guett zeitig hollerbeer  die wol schwartz sein  brockhs ab dem stenngl  thues in einen saubern hafen  setz zum feuer  laß sieden  schaw gahr eben das nit anbrunn  druckhs durch ein leines seckhlein  geuß dann wider in ein schones hefellein  laß allß lanng sieden  biß dickh wierdt  wie ein koch  wildtu es sueß haben  so thue zucker oder honnig darein  laß lanng darinnen ver sieden  behalltts  gibs auch zum brattens  ehr ist guett zum schwartzen essenn 
 237 peysselbehr sallssen  mann nimbt auch saurach  die seudt gleich allso   das ist fast guett die vbel durst in krannckhheit  oder sonst magstu es auch wol sues machen  mit honnig  oder zuckers ab 
 238 pernl sallssen  seud roth borlein  pflantzt mann in gertten dj brich auch schon ab  vnd seichs durch ein duech  seudt darnach allso lanng biß dickh wierdt  verseud zucker oder honnig darein  das geuß dann auf ein andter lattwergen  truckhens schneit cleine weckhlein legs in ein scatel  ist krannckhen leutten gahr  lab hafftig zu essenn 
 239 griendling lattwergen  nim schon griendling opffel  schel sie schon  wie zu einem apffelkoch  dunnst sie gar ab in  einem  schonen neuen lasaurten hafen  treibs durch ein sib  seudt das honing  feimb es fein  geuß ann die durchtriben griendling  seudts daz schwartz wierdt  thue guts gwurtz darein  zimetrorn am meisten  zerschlags auf ein breth  truckens  schneits dar= nach weckhelt weiss  legs in ein scatel  sae anis  oder anndter gewurtz darauf  ist guett denn krannckhen leuttenn 
 240 biernn macht man auch ein  dunnst sie auch  das einß weich werden  besteckhs mit negelein  zimetrorn  seudt ein zucker oder honnig  daran  laß darin stehen drej wochen  sindt dar= nach guett 
 241 hagen putzen  wachssen ann rosenbaumen  schneit die khernlein herauss  seudts auch ihm honnig oder geleutterdtem zuckher 
 242 schlehen macht man auch allso ein  wie zitbebenn  vnnd anndters  macht mann auch mit zucker einn 
 243 eingemachtte nussen  nimb die nussen die weils nach khesig seindt  etwan neun tag vor sand iohannes tag  oder halltt vor  sand margeten tag  bor in ein nussen sechs locher vber zwerchs  legs in ein frisch wasser  zwolf tag  seichs offt ab  geuß ein neues wasser daran  dar= nach so seudts erst  so du sie gewaicht hast in ein wasser  legs dann fein auß  auf ein schons pretln trucks ganntz ab  dann so bestecks mit nageln zimet rorn  ingber  legs vber ein lasaurts geschierr  seud ein honnig  geuß darein  laß also stehen  so du es aber in zucker einmachst  so vber seudts in einem geleutterten zucker  laß ein weil stehen daran 
 243 sallssen von gruenen kreuttern  nimb eher  die ettwann spannig lanng sein  so man korn gesehet hat  schneits clein  stoß in einem morser  weich ein beths ruckens oder weisse semelschnitten in essig  stoß darundter  geuß den wein oder essig drann  treib es durch  geuß auf salltz in ein schussel  thue ein zucker dreinn  vnd pfeffers  magst ampffer kraut nehmen   kren krautt  ehe es gar groß scheust  ihm winntter  magst wol schne ab scharren ann gruenen korn  lassen  vnd sallsen machen 
 244  auff ein anndtere weyss  mann soll nehmen die kreutter im sumer  soll man frisch abbrechen  nim ein schon leinen tuch  hackh das schon auf ein graß  trucks auf die kreutter  laß tag vnd nacht darinnen ligen  drucks auß  vnd dors in einem bachofen  nach dem broet  wenn mans nutzen will  so beiß die durren kreutter in wein  stoß ein brott dar zu  gewurtz wie die anndternn 
 245 pettersill krautt  stoß auch gar woll  geuß ein essig daran  laß lang stehen  truckh es auß  zuckhers  gib es vber fleisch  oder zu brathen  oder mann gibts vber scheffen schul= tern oder lemern bieglein kalltt 
 246 ain speties zumachen  zu denn vischen  nim zimetrorn  vier loth inngber  i 1 2 loth pfeffer ein 1 2 loth paradeiß korrnner   pfeffer ein loth  gallgent  negel  tortmarj muscat  ieder eins eines gulden schweer  ganntzen saffran vnd rauten  sanickell  iedes zweyer  gulden schweer  weich denn saffran vnd sanickel ein ein stund oder zwo in ein guetten brannttn wein schneid die zimetrorn  inngwer gallgent muß ckat clein  die annder ding laß vngeschnitten  thues dann alles vnndereinannder in ein morser  vnd nimb acht loth zuckhers darzu  geuß darnach denn saffran vnd sanickel mit sambt dem wein daran  stoß das gar clein werdt  fahe es nicht  biß der saffran vnd sanickel gar wol mit allen dingen ver= mischt wierdt  darnach fahe es  will es aber nit durchgehen  laß es verdeckht stehn  im sib  oder ann der sonnen  oder in der stuben  biß es rosch wierdt dan so stoß  fae es gar  misch alles wol ab durch einannder  du magst ein wenig zucker darzu nehmen  oder gar khein  wie mann will 
  247 trigeth zumachen  nimb zwey loth weiß inngber  vier loth zimet= rorn  der lanngen dingen ein halb loth  muschkatblut machs alles zu pulluer  nimb zwier souuil zuckers allß deß gewurtz  wildtu es dann nit sueß haben so nimb desto weniger zucker  oder wiltu es sueß haben  so nim desto mehr  ist guett zu batten  schnitten 
 248 gulldten wasser  ittem nimb ein khanndel malluasier oder musca= teller  vnd deß allerbesten weins  so man haben mag  auch ein vierttel  mehr nimb drej loth salluej  ein= handvol lauuendelblue  auch spicanardij blue  ab man daz haben kan  ein loth inngber  ein loth negl  ein loth galgent  ein loth paradis korrnner  ein loth muschcatbluet  ein guette handvol anis  so= vil coriander  ein loth ziweben  ein loth lanngen pfeffer  ein loth zittwer  ein loth muschcate nuß   thue daz gewurtz alles in ein feines leines seckel  alles zusammen gelegt in den wein  wie vor steht laß darinnen weichen  zwo oder drej wochen  darnach nimb daz gewurtz  stoß in einem morßner klein  das wierdt wie ein muß  thues dann hin wieder inn denn wein  da es vor inn ist gelegen  thue es dann in ein außbrenn zeug  ist am besten darin mann branntt wein brennet  mann soll denn vorschuß besonndter  fahen in ein glaß  darin soll mans behalltten  denn letzten schuss auch besonder solch wasser ist dem menschen nutzlich ein zunemen  fur vil in wenndtigs brechen  es sterckht auch daz hertz 
 249 rosenhonnig zu machen  nimb ein maß gedistiliertes rosen wasser  setz es in einer wolbedeckhten khandl in ein siedent wasser  so es nun wol heiß ist  so thue ein halb pfund rothe rosenbletter drein  laß es mit denn rosen wol sieden  breß das wasser von denn rosen  wurff die rosen hin weckh  thue annder rosen da= rein  so vil alls vor  das thue funff mahl  dar= nach nimb zu dem rosen wasser drey khandl honig das schon gesotten vnd gefeimbt ist  misch vnnder= einannder  vnd setz biß wider dickh wierdt  wie das honnig vorgewesen ist  diß rosen honnig ist gar zu vil dingen nutz vnnd guett  sonnderlich wem we im hallß ist  vnnnd auch in wendtig  auch wer die breune hatt  mann mag es wol halnnig  so vil machen
 ein annder rosenhonnig zu machen mit weniger  muhe  nimb dann gahr schon roed rosen  seudt die in eim schon lauttern honnig  nicht zu lanng  laß er khuelen  geuß dann in ein glaß  setz es ann die sonnen  so distiliert es sich  ist zuuil ertzenej zubrauchen im halls  zum mund wee  denn iungen kindtern  habs offt versucht ich mautterin
 lattwerg von roeden rosen mach also  nimb roethe rosen  seudts im roedten wein  nim letzelten  der gewurtzt sej  nimb ein schon gesotten gefeimbt honnig darzu  seudt es wol durch ein annder  schlag es durch ein eng herens sib  thues in ein glass oder kruegl  so ist es gesund vnnd guett 
 250 gelbe letzelldten zu machen  nimb ein rucken mehl  das nit kleibig ist  seud auch honnig gahr schon  laß es vber schlagen vndt mach ein taig ab in der maßen oder so dickh  alls wen man ein laib zuberaitt  auß wiercket  thue ein pfeffer stupp darein ins mehl  laß in ein drej oder vier wochen allso stahn  so wierdt es fast  guett  so du ihn bachen wildt  so muß mann lanng ab zahrn  das ehr ganntz zahe wierdt  vnd nimb im arbeitten gwurtz darein  wenn du denn guett wilt haben  vnnd bach ihn ettwa nach eim brott in einem bachofen  der nur gahr heiß sej  nit zerschrunden so ehr sich fein hebt  vnnd oben breith bereunth so hatt es sein genug etc 
  251 aber zwierbachen letzeldtn  so mach denn taig also  nimb ein halb theil wasr ein halb theil honnig  mach ein taig von rucken mel wie oben steht zech in fest ab  mach dunne fleckel  scheuß in ofen  bachs braun  so du es auß dem ofen hast genommen  laß erhardten  thue es flux in einen morsner  stoß zu stupp  fae es schon  vnnd nimb vnndter dasselbig mehl aller= ley gut gewurtz  groß gestossen allß pfeffer= stupp  soll mann clein pulluern  coriannder  anis nimb auch darzu  nim dann ein schon ge= sotten honnig  laß fein vberschlachen  geuß auf das letzelten mehl  mach ein taig in der dickh  wie ein brein  vnd laß ein zeit sten  so zeucht das digen bachen mehl das honnig ann sich  so dich zimbt  das er fein trucken ist  so wierckh in auß  zäch yhn gar wol ab  du must auch ein letzelten mehl stupp von den erstgebachnen letzelten be=  halltten  zum auß wierckhen  dann mit anndterm mehl verderbt man ihn  mach denn taig letzelten weiss ehr soll am sten so dickh werdten  das er in der veste werdt  das mann in wol vnd schon arbeitten mag ehe du die letzelltten in ofen scheust  steckh ann die ortter zimet rorn  negellein  bach in nit zu heiss so hast du ein guetten letzellttenn 
 252 krapffen von manndtel bachen  wildtu guette krapffen von manndel bachen  so nimb manndel keern geschelt  stoß gahr lanng in einen morsner  geuß immer ein dropflein rosen wasser zu  so es nun gantz hasn  gestossen ist  thue wol ein zuckher drein  nim dann denn zwier gebachenen taig wollger dunne plattl  thue ein mandl ein halber loffel vol auf das blattl  sturtz vber wie ein krapfel darein man kees fulltt  oder sonnst ein full thuett  kranntzels vmb vnd vmb  leg ir etliche  der krepfel auf ein papier  scheuß in ofen  bachs ein weil nicht zu lanng  seind fast guet  krefftig zu essen  ist hoflich  guetten leuden  fur zu tragenn 
 253 weinberen sallsen zu machen  von denn cleinen schwartzen weinberl  wasch die weinberl  sauber  hacks gar clein  stoß darnach in einem morsner  weich ein batte semmel in reinfall  stoß darunder  schlags durch mit rein= fall  wenn du zwej pfund weinpeerl hast oder nimbst  so nimb auch ein pfundt zucker darein ist er schon weiß  so darffst nit leuttern  stoeß ihn nuhr clein  vnd thue in hinein  vndt ein vierttel rein= fall  vnnd ein oder vier schnitten semel batth ob einer pfennig semmel  laß allso sieden thue es ein= rueren  das schier halb ein seudt  dann so thue es herdan  vnnd gewurtz mit ingwer  zimetrornn   vnnd muschcat blue  oder laß vngeuehrlich allß= lanng sieden  biß das es dickh wierdt  daz manns auf ein schussel geuss zum brathen  sollch sallsen dorffen kindtbetterin essen  zum brathen 
 254 wieman vmerdum soll machen  nimb ein schonen lauttern winndter waitzs  das ehr schon er klaubtt sey  geuß ein frisch wasser daran  vnnd seyhe es alle tag ab  geuß alß offt ein frisch wider dran  musts acht oder zehen tag thain  so lanng biß sich der weytz kleubet  so nimb dann denn waitzs  stoß ihn  vnnd geuß ein frisch wasser daran  vnnd truckh in mit denn henndten  vnd nimb ein schons leines seckl  geuß denn geruertten weytz darein  gibt ein weiß ding ausser  so du ihn allen ein mahl geruert hast  das ist der erste schuss  so stoß ihn stets zum andern mahl  denn stoß besonnder durch  der ist nit so guett so nun der vmerdum in ein  zinen beckh oder schaf  gesetzt  so seucht das wassr ganntz ab  geuß ein anndters dran  biß es dich be= dunckht  es sej am boden ganntz weiss  ob aber feßlin drinnen wehrn  so ruer in durcheinandter  vom boden auf  laß wider durchs seckhl  dann so geuß das wasser  ganntz darab  das gleich wie ein taigl der vmerdumb sej  breitth den auf ein schon weiß herens thuech  auf ein bretl  geuß das taigl zettelweiß drauf  setz in an die sun  so ehr vbertruckhnet  ledigs vom duech  kerstes vmb  setz an ein heisse sonnen  so wierd er schon weiss  man mag in einer warmen stuben auch truckhen 
 255 vmerdumb mueslein  mach allso  nimb des vmerdumbs ein wenig  mach ihn zu mehl  damit mach ein taiglein mit milch  ein dunns  setz ein guette milch in einer pfann vber  geuß dises taigel darein  ruers fein  seudts wie sonst ein milch koch  sollches muess ist kranckhen=  leute  die ein bosen kopff haben guett  es sterckht das hierrnn  mann brauchtt denn vmerdumb sonnst vill 
  das acht vndt letzte buech sagtt von suppen  256 von arrbeis suppen vndt sonst ettlichen suppenn  lautter arbeiß suppen  seud die arbeiß  nimb nur die lauttern brue  hackh ein zwifel gar clein darein  gilbs  stups  thue ein schmaltz darein  muscat  bluet  bath semmel  aber den kindtbetterin  nimbtt man nit zwifel  sonnder ein schmalltz versotten da= rinn  aber so manns dickh macht  so schlecht mans ein wenig durch die arbeiß  rost ein wenig zwifl darein  der geschnitten ist  gilbs stupps  mann mags zimlich rueren  ob mann will  seich es 
 auff ein anndere weiss  so man die arbeiß weich seudt  so reibs ein wenig durch  das nit gahr zu dickh sej  vndt nimb nuhr die arbeis brue  kein wasser  vnd wildtu sie guett machen  vnd das weiß sein  so nim erlich suessen   gueten raumb  aber so du sie gibst dess raumbs nit zuuil  wenn manns weiss macht  so ists wol guett allß ein manndel suppenn 
 ein anndtere suppen vonn ziserle  ziserel seind lanng arbeissen  ganntz weiß  die seud auch  vnnd treibs durch mit ihr selbst suppen erlich raumb  gibs auf batth semel  weinberl 
 257 linnssen suppen  linnssen die seud fein gemahling  rost eine  zwifel drein  seuerl  stups  weinberl  gibs auf ein bets broedt  vnd vor ein nachtessen 
 weinsuppen  wein suppen  nimb zu einem mesel wein zwey ayer  zerschlag die ayer  nimb ein wenig wassers vnder die ayer  geuß den wein darundter  geuß in ein pfann die schmaltzig sej  seudts gar woll  denn dritten theil ein  gibs ist den kindt  ein nutze suppen  so ferr mans recht seudt  vnnd gibs 
 258 ayer suppen zumachen  nimb ayerdotter  nur die dotter  wirdts besser geuß ein wasser darzu  kochs oder spriedels durcheinannder  brenns in eim wenigen schmaltz vnd nimb gar ein wenig essig  das gleich seur= let werdt  gilbs  dieselbigen suppen sollen kindbetterin essen  die den fluß zuuil haben  den ist die wein suppen schadt 
 259 hader suppen  hader suppen nimb ein ay  zerschlags rein wol nimb ein nußschal vol wassers darundter  nim zum wasser ein schmaltz darin versotten  ob du willt  gilbs  heb das pfendl oder hafen von dem feuer  das klopfft ay vnd wasserl drein  seudts ein wenig  so gewindts lindte doppfel   geuß auf ein bratt oder sonsten  es ist kinndtbetterin guett 
 260 ein anndtere arbeiß suppen denn kinndtbetterin  nimb ein guette arbais suppen  die laß vber= schlagen  das nit heiß sej  darein nimb ein ayer= dotter  zween oder drey  alls vil dich dunckht oder lust hast zu machen  spriels oder klopfs  wie  ein weinsuppen  gibs batt broett brockh drein wasser vnd schmaltz durcheinannder gesotten  auf ein brott verlorn  ayer  durffent kindbetterin essen 
 261 ain dunstel suppen  schneid semmel zu stucklein  sturtz vber ein hafen darin ein kraudt seud  die hafen vermach mit spandlen laß allso dunsten  thues auf eine schussel  geuß ein krautt suppen darauff  das naß wierdt  brenne ein schmaltz daran   vnnd woll ein raumb drauf  kraut suppn ein brott aufgeschnitten  macht mann auch also 
 262 gewuerfflet suppen  mach auch allso  schneit ein semel gewurfflet  das die vnndter= rinden ganntz bleib  ann der semmel geuß wasser oder kraut suppen drauf  brenn ein schmaltz drauf 
 263 weinsuppen mit raumb  nimb ein raumb  geuß ein wein darein  gilbs  laß lanng sieden   suesse raumb suppen  nimb ein wasser vnndtern raumb  gilbs  wildtu  magst auch ein ay zu sollcher suppen nehmen 

 264 schmalltz suppenn  weinbeer suppen  zwespen suppen zitweben  suppen  ein eingebrennte suppen  brenn ein mehl  ihm schmaltz  thues in ein siedent wasser  spridels mit einem loffel  laß sieden  gibs auff ein brott 
  265 sauer suppenn  sauer suppen seud woll  geuß ein raumb darein  oder brenn ein mehl dareinn 
 266 hechtten suppenn  nimb die hechtten  mach stuckh darauß  seudts in wasser  kost in ein salltz  hatt ehr sein gnug oder zu wenig  salltz in baß  so er recht gesotten ist  seihe die brue herab thue butter drein  laß allso wol durcheinanndter sieden  vnd stuppe es mit inngber  vnd zimetrorn woll  wildtu gern ein wenig pfeffer stupp darein thain  magst auch thain  thue darnach denn hechtten die haut fein ab  geuß die suppen mit dem butter darahn  laß ein cleine weil sieden  allß lanng zwey  ayer  dann so geuß die suppen auf bethe  semmel schnitten  leg die stuckh hechtten all halben darauff  stupps  so ist es bereitth 
  267 staub suppen zumachen  so nimb auf ein disch drey ayerdotter  salltz klopff sie woll  nimb dann denn staub  woll ihn am ersten  laß ihn vber schlagen  geuß in dann vnndter die ayer dotter  seudts ab wie ein weinsuppen  ist der staub fast sauer  so geuß ein wasser darundter  so sie denn kindtbetrin zu sauer wehre  so verseud ein loffel voll zucker darein  mann nimbt woll fur die ayer ein raumb  seind auch nit boß  sie raumen denn magenn 
 268 wie mann denn staub am ersten anmachtt  nimb ein weitzen kleyhen  schon kleihen ange= ruert  misch vnd zertreib ein wenig vrhab  mach allso ein dumpfl  mit denn vorgeschribnen kleihen  laß vbernacht stehn  so wierdts sauer  so es er= lich sauer wierdt  so geuß ein frisch wassr dran   ruers offt  so wierdts fein sauer  die kleihen mussen nit zu odt sein  sondern ein melbige  auß disem staub da macht mann die staub= suppen  wie vorn stehet 
 269 gayslingtt zu machen  laß ein habern zermahlen  muß nit zu clein ge= mahlen sein  nim dan vrhab  daz weich ein  wie zu einem brott darnach du vil machen wildt  vnndt mach ein dumpfel an  biß sich er zeiget seurlecht so geuß dann ein wasser dran  ruers wol durcheinander vnd blaß mit denn henden auß  so bleibt das dunn ihm wasser  denn so seichs schon verhilt  das ist nun die grislitz  so man aber eine kochen will  greiff gehn boden  oder ruers durcheinannder  schmaltz ein pfann  so es dickh wierdt  so geuß auf ein schussel laß sten  so gewindts ein hautt  die nimb ab  vnd schneit dunne brockel  die rost im schmaltz nit zu wenig  geuß die gesotten geißlitz hin nach  vnd seudts allso ab  setz auf ein gluetl  thue ein hoflich deckh drauf mit gluett  vnd roste aber brockhen drauff  thue weinberl vnnd feigen drein  auch mandelkern man mags in eim raindl auch also kochen
 270 habermueß zu machenn  nimb hebern brein oder mehl  kochs in heissem  schmalltz  ruers ab  geuß wasser oder fleischbrue oder arbais suppen daran  magst mit arbeis  mehl auch allso machen 
 271 pfannbrey zu machenn  mach den prein gar schoen  seudt ein gutte milch inn einer pfannen  thue denn prein darein  so er sich muest  so leg ein batzen schmaltz drein setz das es vnndten vnnd oben gluett hab  so wierdts braun  vnnd gibs dar 
  226 reyß khoch  wasch ihn  vnnd koch in einer guetten siedenten milch  himelthau kocht mann auch allso
  bratt mueßlein so reib ein semmel nit gar ein horte  kochs in einer siedenten milch  zuckers vnnd gilbes 
 273 brein millch khoch 
 274 grieß khoch 
 275 prenn koch  vndt
 226 vmerdumb khoch 
 227 arbeyß suppen zu machen  nimb arbeiß  die schon weiß seindt  in einer khal= gus  reibs zwischen denn hendten  lassens die pelg wasch denn auß  truckhens wider  so mann ein arbeis mueß machen will  so setz ein stuckh schweines fleisch zu  geuß die selbig suppen ann dieselbig arbeis laß allso weich einsieden  treibs durch  oder wen mann vill hatt  so soll mans in einer scheuben ab=  treiben  das ganntz hasen wierdt  vndt mit einer schweinen suppen abmachen in der dickh alls mann einen brein khochtt  seudts in einem schonen hafen  so mans schier anrichtt  so schneitt ein guetten speckh clein gewuerfflet  rost in ein wenig  thue in in das arbeis mueß  leg in die mitten ein schnitten broedt leg ein schweinen stuckh fleisch darauf  zu zeitten geust mann woll ein wenig milch raumb darahnn 
 ein einbrenntts arbeißmuess macht mann allso  278 laß schon arbeis mehl machen  setz in einr gutten milch in ein hafen zum herdt  vnnd breun ein arbeis= mehl in eim schmalltz  vnd thue es in ein siedente  milch  ruers wol durcheinander  das hasen wird thue ein zuckher drein  saltz wens anrichtst  magst ein schweinen schmalltz oder speckhl darauff   thuen  gibs fur ein krautt  sochs mueß auff hochzeitten oder ladtschafften  ist hofflich etc 
 ittem mann seudt auch weiß arbais ganntzs inn einer schweinen brue  das nicht khochig siedent  die gibt mann auch für ein krautt  das die  bruhe darahnn ist 
 279 gruen arbeiss inn schollen  gruen arbeis in schelfen  kocht mann auch fur ein krautt  wenn erlich groß seind in dem hafen vnnd doch noch nit gelb  so hobels auß  vber seudts auch in eim schweinen fleisch  geuss ann die ar= beissen  aber seindt nit gahr balldt gesottenn  nimb dann auch ein speckel  das schneit clein  rosts darein  gib es also dar  das nit druckhen seudt 
 enndte dess achtten vnd letzten buechs    ein anndter koch= buech    erstlichen wie mann einge= machtte fisch inn einer gelben  suppen machen soll  wildtu fisch in ein gelbe suppen machen  so schueppe denn fisch  vnnd salltz ihn  laß in ein halbe stund darin ligen  darnach geuß ein wenig wein daruber vnnd streich das salltz damitt herab  vnnd leg die stuckh in denn kessell  vnd mach die suppen allso  nimb ein vier oder drey semmellschnitten  die seud in einer arbeis suppen  vnnd streich sie durch mit einem wein  durch ein duech  vnnd geuß ein wein darahn  vnd den dritten theil arbais suppen  alls vil dich dunckhtt das genueg sey  vnd du den  visch darinnen siedunngst  die selbig suppen  gilbs vnnd gewiertzs  nach deinem gefallenn  vnnd geuß dann ann die suppen visch inn denn kessell  vnndt sie resch ab einem feuer  feyme sie nichtt  wehr nuhr mit einem loffell  damit sie nicht vber gehet  vnnd wenn sie sieden gnug haben  so setze sie ab dem feuer biß du sie anrichtten willdt  so laß sie dann wiederumb aufwallenn  ab dem feuer vnnd richtt sie den ahn  vnnd wenn du sie gewurtzt  so nimb zucker oder honnig da= rein  wenn du aber kein arbeis supen haben kanst so geuß das dritten theil wasser vndter denn wein  das thue zu allen suppen  wenn du sie  vber fisch machst  aber die arbeis suppen ist vil besser  denn das wasser  wenn mann sie haben mag  mann seud auch wol ain edtlich zwiffelhaubt zerschnitten  vnd dreib sie durch wurdt wolgeschmackh darnach 
 willdtu einen hechtten in einer pollischen suppen machen  nimb vil zwifel  schneits  vnd seudts in einem wasser  das er ganz weich wurdt  vnd schlag ihn durch ein sib oder duech  geuß wasser daran  als vil das du der suppen genug hast  vnd du denn fisch darin sieden mugest  salltz  vnd gilb sie  dann thue einen pfeffer in einen kessel  vnd geuß ein honnig darein oder nimb einen zucker geuß den die suppen  ein denn khessell  vnnd nimb khein anndter gewurtzs dann pfeffer  magstu ein arbais suppen haben  so nim sie an des wassers statt vnd schlag denn zwifel darmit durch  so wurd die suppen guett vnnd wenn die suppen ge= macht ist  so nimb denn fisch der geschuept ist vnnd gesalltzen wie der vorig  vnnd leg die stuckh in denn khessell  seud ihn resch ob einem feuer feihmb in nit  wehr immer mit einem loffel damit es nicht vbergehet  vnnd wenn ehr das sieden gnug hatt  vnd nit so baldt magst an= richtten  so setz den kessel ab dem feuer  auff denn hertt  biß du schier wildt anrichtten  so laß dann widerumb aufwallen  vnd richt ihn dan ahn  sie wern fein hartt dauon die einge= machtte fisch  du magst auch in ein solche supen  kharpffen  parm vnd forhen machen  aber die hechtten sein am besten  das soldtu allen fischen than  die man doch in suppen will machen  wenn man asie auf hatt gethann  soll mann sie schon auß waschen  vnnd darnach salltzen  vnnd darin ligen lassenn  biss das salltz wol ein die stuckh ganngen ist  vnnd wenn du sie inn die suppen legen willst  so geuß einen wein vber die stuckh fisch  vnnd streich das salltz damit ab denn stucken  damit das salltz  das darahn henngtt da= uon khomb  vnnd leg all fisch die du inn suppen magst  inn die kalltte suppen  so wehrnn sie guett 

 fisch in ein gelbe suppen zumachen  schuepst denn fisch  salltz ihn  laß in ein halbe  stund im salltz ligen  vnnd mach denn die suppen also  nimb ein vier zwifelhaubt  zerscheind sie  seudt sie in einer pfann  inn einer lauttern arbeiß suppen  biß der zwiffel wol weich ist wordten  so nimb dann ein zwo oder drey peht semelschnitten  laß sie auch bej dem zwifel sieden  vnnd streichs dann durch ein duech mit einem wein auf ein schussel vnndt streich denn fisch ab  mit einem wein  vnnd leg in ein denn khessell geuß die suppen daran  doch das des weins nicht mehr sey  denn der arbeiß suppen  gilbs vnd gewurtz  thue honnig oder zuckher darein  wo du aber kein arbais suppen haben khanst  so seud den zwibel vnd semel in wein vnd nim denn drittentheil wasser  vnndter den wein  aber mit der arbeiß suppen wurdt sie besser  darnach setz denn khessel auf das feuer  laß resch aufwallen  vnnd hat er des saltz nit gnug so salltz ihn paß  ehe er das sieden gnug hatt  feim in auch nit  wehr nur  das er nit vber= gehe  vnnd wenn er das sieden gnug hatt ehe du ihn an magst richtten  so setzs denn kessell auf denn hert  vnndt wenn du sie an willt richtten  so laß ein wahl thun  vnd richt sie ahn etc 
 willdtu ein fisch in einer lauttern gelben suppen machn  so thue denn fisch wie oben stehet  vnnd leg in ein denn kessel  geuß wein vnd wasser daran oder an des wassers statt ein lautter arbeis= suppen  thue ein spotzi partalos darein  vnd wurdt die suppen nit gelb gnug dauonn  so= gilb sie  salltz  wenn der fisch ein weil ge=  sotten hatt  alls ferr sie das salltzs von dem fisch zu wenig gefanngen hatt vnd seud denn fisch ann die statt  wie die andern eingemachtten fisch  gewurtz ihn  wenn du ihn salltzt  vnnd nimb auch ein zuckher oder honnig  damit die suppen sues wierdt 
 willdtu einen kerpffen in einer negelein suppen machen  so stiche denn fisch  vnnd fahe denn schweiss in einem wein  vnd schiept ihn  laß ihn ein halbe stund im salltz ligenn  vnnd streich denn das salltz mit einem wein ab denn stuckhen vnnd leg sie ein denn khessell  vnd geuß denn schweiß daran  vnd einen schopf loffel voll arbeis suppen  die lautter sey  oder als vil wasser vnd wein  daz es alles wol vber die fisch  gehe  vnd leg ein vier zwifel haubtt darzu  die schneid in die mitte von ein annder  vnd thue gar ein wenig saffran darein  damit die supen nit gelb daruon wierdt  nur nagel farb  vndt gewurtz mit pfeffer  negel  vnd zimetrorn  zuckers oder nim honnig  vnnd setz dann denn kessel vber das feuer  laß ihn resch auf wallen  feim in nit  wehr nur  das es nit vbergehe  vnnd wen ehr schier halbe weil gesotten hatt  so khost  ob ehr sueß genug sey  ist ehr noch zu sauer  so nimb mehr zuckher  darnach nimb ein mehr zuckher wenig schmalltz  laß es ein wenig heiß werdten  geuß oben auf vmb die fisch  die weil sie sieden vnnd auf dem feuer stehen  vnndt wenn die suppen dickhlet vnnd eingesottenn  so hatt sie das siedenn gnueg  vnnd hebe sie ab dem feuer  auf  vnnd drehe denn kessel vmb   damit sie die fisch nit ann denn poden legen  vnnd anprinnen  ain fisch in einer solchen supen  darff vast einer vierdtel stundt sieden  vnndt wenn er deß genug hatt  so setz ihn ab dem feuer  auf denn hertt  biß du ihn willdt anrichtten  vnnd ist ehr aber zu kuel wordtenn  so laß ihn wider auf= wallen inn einer sollchen suppen  sein die parmb auch guett etc 
 ein schlechtte gelbe supen vber fisch zu machen  thue denn fisch wie andern die du ein magst vnd leg in ein den kessel geuß wein  vnd den dritten theil wasser daran  gilb vnd gwurtz sie  thue einen geribenen letzelten darein  oder stoß einen hertten letzelten zu mehl  thues darein  hast du aber kein hertten letzelten stup  so seud einen in wein  vnd schlag in dan durch ein sib  vnnd thue in ein den wein  vnd wasser geuß ann die fisch die suppen  vnd laß sie dan sieden  biß sie genug haben  wildtu aber keinen letzelten nehmen  so rost ein wenig mehl in einem schmaltz gahr wol  vnd wenn der fisch ein weil gesotten hatt  so geuß es daran  vnd laß in dann sieden  biß er sein genugn hat 
 einen karpffen in einer schwartzen supen zu machen  stich denn fisch  vnnd fahe denn schweiß in wein  schuept ihn  laß in ein halbe stundt ihm salltz ligen  vnnd streich denn das salz mit denn hennden  ab denn stuckhenn  vmb leg in dann in denn kessell  vndt schneidt 4 zwifelhaubtt  die rost wol in einem schmaltz  vnnd geuß dann ein arbeis suppen daran  seud ihn darin  vnnd wenn ehr weich wierdt so leg ein zwo oder 3 semelschnitten darzu laß sie auch sieden  biß sie weich werdten vnnd streich sie denn mit dem zwiffel durch ein duech mit einer arbeis brue  geuß einen wein daran  zu wol halb allß vill dess weins  vnnd der arbais suppen soll sein  vnd nim denn schweiß auch darundter  ge= wurtz sie  vnnd thue einen zuckher oder honnig darein  geuß sie dann ann die fisch  biss sie darinnen sieden  das sie gnug habenn etc 
 ein schlechtte schwartze supen zu machen vber fisch  stich denn fisch  vnnd fahe denn schweiß inn wein  schiept vnd salltzt ihn  wieuor stehet   vnnd nimb wein  vnnd denn dritten theil wassr das geuß ann denn fisch  vnnd der schweiß auch gewurtzt sey  thue honnig oder zucker darein vnnd laß ihn resch sieden  wie annder einge= machtte fisch  vnnd ehe der fisch deß siedens ge= nug hatt  sollst du einen zwifel gar clein hackhen  vnnd wohl rosten  in einem schmaltzs  vnnd sollst in ein die suppen thun  an denn fisch  wildt du dann die suppen dickh haben  so thue einen letzelten darein  den seudt darinn  wie vor stehet  vnnd seudt ihn dann biß sein genugen hatt 
 ein krehn suppen vber ein bachenn karpffen  nimb ein krehn  vnnd ein hannd voll mann= delkern  stoß es durch ein anndter gahr clein   vnd nim ein guette milch in ein pfann  vnd laß heiß werdten  salltz sie  vnnd ruer es wol durcheinannder  vnnd wenn der karpfen gebachen ist  so geuß denn krehn in der  milch weil er heiß ist auf die schussel vber denn brathen karpffen  so ist ehr bereith  du magst auch ann der milch statt arbeis supe nehmen  ist auch guett  die hechtten auch allso etc 
 ein pettersill suppen vber visch  allsz hechtten  forhen vnnd asch zu machenn  nimb petter sill ein guette handtvoll schneid in gahr clein  thue denn in ein pfann geuß ein lautter arbeis suppen darahn  vnnd thue ein wenig putter darein  salltz vnd gewuertz mit einem pfeffer auch   inngber  vnd laß wohl sieden  klopfft die weil stetts  vnnd wenn die visch im salltz gesotten sindt  so leg sie auf die schussell vnnd geuß die suppen daruber  du magst die suppen wol ein wenig gilben  wo du willtt  du magst auch wol ein 2 semel schnitten sieden  vnnd vnnder schlahen 
 ein guette full an ein prath fisch zumachen  nimb nußkhren  ein wenig kramet behr  ein wenig semel schmolln  vnd ein wenig schmaltz  willdt gern  so nim ein wenig zwiffel  stoß das alles wol in einem morschell  vnd full es in den visch  du magst sie auch gewurtzen  nach deinem gefallen ob du wilt  magstu auch zerstossen mandelkeern nehmen etc 
  wildtu ein putter suppen an khapen  grundtel oder pfriln machenn etc   so nim ein lautter arbais supen  thue ein putter darein  margeran oder annder wolge= schmackht kreuttel  die zerschneid clein  vnd thue sie in die supen  salltz sie  gilbs  gar ein wenig  oder gar nit  wie du willtt  thue ein wenig ingber vnd pfeffer darein  seuts wohl in einer pfann  klopfs die weil es seudt  wenn der fisch gesotten  vnnd auf der schussel seindt  so geuß die suppen daruber  vndt seich sie darahn  durch ein sib  so ist sie be= reith  ettlich lassen auch die kreutter gern darinn 
 willdu kholhechttel machen  so thue sie an dem rucken auf  vndt las sie sonnst ganntz  vnnd leg denn grad von dem   kopff auf halben theil hinab  damit du mit der hannd darein greiffen magst  vnd das hechtel dabej aufheben kannst  wenn das vmb wilt kehren  salltz es  vnd legs von stundan auf denn rost  vnd druckh es gar kuel ab  khers offt vmb  vnnd nimb ein wenig putter inn ein pfann  den laß zergehen  vnd bindt an ein holltzel lauuendel  oder ein annder geschmackht krautt  das thauch in den heissen putter  vnnd bestreich das hechtlein innen vnd aussen offt darmitt  die weil du es auf dem rost drucknest  das thue so lang biß es fein druckhen wierdt etc  
 willdtu ein preints hechtel machenn  thues ahuf  salltz  wie oben stehet  vnndt truckhes auf einem rost  kehrs offt vmb   vnnd wenn es wol drucken ist worn  so legs in ein heiß schmaltz  in ein pfann  laß resch darin werdten  so nimbs herauß  wildt du  so geuß ein cleines supel daruber  das mach allso  nimb essig vnd wein  thue einen imgber vnd pfeffer darein  vnnd wenn du denn fisch auß dem schmaltz nimbst  so geuß das suppel daruber  vnd gib in den  wildtu fisch pachen  das sie nit geschmaltzen werdten  so laß das schmaltz darin du sie pechest  wol heiß werdtenn etc  
 willdtu visch sulltzenn  thue ihm allso  schuept denn fisch  thue in auf wasch in wohl auß zweyen wassern  vnd legs in denn kessell  geuß wein daran  das es wol daruber gehe  vnd geuß ein drej loffel vol essig daran  auch wasser  allß vil der  suppen genug wierdt  vnd seud ein hausen pladter gahr wol in einem wasser  das sie ganntz zerganngen ist  so nimb sie dann  vnnd geuß sie ann die fisch  durch ein thuech  es solld auch das wasser darin die hausenplatter gesotten nit vber ein halbes seidlein sein  magstu ein lauttere ar= beis supen haben  so nimb ein schopff lofel= vol wassers  vnnd dester mehr arbeiss  suppen  sie muß auch kalltt sein  ehe dann du sie ann die fisch geust  vnnd wenn du die sulltz also gemachtt  so nimb denn kessel vnnd setz in auf das feuer  laß denn fisch ein wenig resch wallen  darnach gemacht sieden  vnd wenn du denn meinsten feimb rab= gethan hast  so salltz sie  vnnd thue ihme allso  nimb ein edlich salltzknollen  leg sie auf ein gluett  vnd mach mit klein holtzlein  ein feuer daruf  damit sie ganntz heiss vnnd gluetig werdten  der selben salltz= knollen wurff ein zwen darein  vnnd kost wo sein genug sey  vnd feimb die weihl stets daran  vnnd hatt es nit saltz genug so wurff mehr drein  das thue alls lang biß siech das saltzen gnug haben  dar nach gibs  thue ein pfeffer stup darein  vnd pint in ein duechlein  muschkatbluett  negel  vnnd zimmet rorn  das henng in denn kessell vnd laß dabej sieden  vnd zuckhers  wohl  damit sie sueß wierdt  vnd laß sieden gemach  vnd doch mit einer statten wahl  biß sein gnug haben  vnnd feim stetts herab was sie aufwerffenn  so wierdt die sultz liechtt vnd lautter  vnnd wenn sie giessen  wildt  so seyhe die suppen durch ein duech   vnnd leg die fisch auß  geuß ein wenig salltz auf die schussell  ehe du die fisch auf die schussel legst  nitt full immer das die schussel naß werdt  damit das gewurtz darinnen hast  vnnd zimetrorn  negel  vnd muschkat= nuß darin  die zerschneid clein  wie zu einer supen  vnnd leg dann die fisch darauff  inn die schussell  vnnd was sich an dess hefens boden hatt  das geuß nit an die fisch  vnd thue mandel  weinperel darauf  so ist sie bereith  vnnd bleibt lanng guett  das gewurtz  das man auf die schussel ann denn poden sehet  dauon wierd die sulltz gutt  vnd wolgeschmackh  aber nit so lautter alß man keinß darein legt  man saltz auch die fisch zuuor wol ein  schiepen vom fisch dabej gesotten gestehen sie gern  vnnd werden fein liecht etc 
  wie man visch sieden soll  wenn du die fisch hast auf gethan  vnnd zu= stucken gemacht  so leg sie in ein wasser  vnd wasch sie von stundt an herauß  leg sie in ein schussel  vnnd setz ein kessel fast halb mitt wasser auf das feuer  ist der fisch ein mittereschen  so wurff ein guetter hand 4 voll salltz darein  seind dann visch vill  vnd der kessel groß  so mustu daz saltz mer nemen  vnd vnd wenn daz wasser an fehet zu wallen  vnd daz saltz gar darin zerganngen ist  so geuß ein essig vber die fisch  alß vil daz er in der schussel ab dem visch auf gehet  vnd schutte denn die visch mit sambt dem essig inn dj pfann vnd laß sie dan resch wallen  vnd sihe das feuer nit darunder abgee  vnd feim sie wol  vnd wen sie schier sieden gnug haben  so lest sich daz waisser nider  vnndt   wenn die spiegl groß vnd liecht daruf vnd wen sie sieden gnug haben  vnd du sie vom feuer gnomen hast  so geuß ein zwen schopfloffel voll wassr oben vmb auf die fisch  das heist abgeschreckhtt vnd werden die fisch hartt dauon  vnd wen sie das saltz zuuil hetten  so nim es ihnen auch  das soltu merckhen  das du das salltz in dem wasser al= weg wol zergeen solst lassen  ehe du die fisch da= rein thust  vnd das du das saltz nit zu wenig nemest  so werden die fisch hartt vnd plab  dan wenn man nach muß salltzen  vnd sein von erst nit gnug hat  so fehet der fisch das salltz inn den schuepen  wurd sauer vnd weich  ist er aber von erst zuuil gesaltzen  daz du wol empfindest  wenn du daz wasser kost  so nim immer mer wasser wen du in abschreckhst  so  nimbt es ime daz vbrig saltz  wenn du fisch seudest die schupen haben  als karpfen vnd parm  so schutte  die fisch nit mit einannder inn denn kessell  wie oben stehet  leg von erst die haubt stuckh darein  vnd laß ein wahl darin thun  dann sie bedurffen des siedens mehr  dann andere stuckh eins  vnd wenn die haubt stuckh ein wahl gethan haben  so leg die andern stuckh eins nach dem andern drein  kehr die schuepen vndter sich  damit man sie in nit absties mit dem faihmen  hechtten vnd foren soll man also abschrecken  solle vnnder das wasser einen essig nehmen  vnd klein fisch allß grundl vnd khopen seindt  die soll man mit wein abschrecken  vnd soll halb wein vnd essig zum sieden nehmen  alß vil die fisch darinnen schwimmen  wie dann denn essig zu andern fischen  du magst auch wol alle fisch ab den feuer abschrecken  wenn sie siedens gnug haben  vnd du sie von stund ahn herab nimbst etc  
    willdtu ahlen kochen  so stich sich mit einem pfriem durch denn kopf vnnd schneid ihr die hautt auf  geschubtt vmb denn kopff  vnnd reib sie wohl mit salltz in dem schnit  so last sie die hautt herdten das dus fassen magst  laß denn halltten mit dem pfriemen  vnnd zeuch ihr die hautt  ganntz ab  darnach schneid sie nach zwerch zu stuckhen  vnnd wurff denn kopff weckh  nimb einen strochallm  schneid ihm das ehr weckh  vnnd stich mit dem hallm durch denn gradt inn einem ieden stuckh  so kumbt das ederlein herauß  so wasche denn die  stuckh alle schon auß  vnnd seud sie wie einen anndern fisch  vnnd besteckh die stuckh mit zimmetroren vnnd negell  vnd druckhen sie auff einer gluett  vnnd   auf einem rost  vnd man dom  ein ge= scherb daruber  wie hernach stehet  vnnd mann vber einenn biberschwanntz machet  oder ein gelbs supel  weihl die ahl lebt  leß man sie gern malluasier  oder sueßwein oder milch drinnckhen  biß sie schier todt ligenn  wernn guett lebern  vonn denn rutten thuet manns auch etc  
 willd du einen biberschwantzs schon machenn  so heb ihn druckhe vber ein gluett  vnnd schaben mit einem messer ab  vnnd wenn du ihn kochen wildt  so zerschneid ihn zu stuckhen vberzwerch  vnnd seud ihn wie ein anndern fisch  mach dann ein gescharb von manndel wein= beer daruber  wie du geschriben findtest  inn disem buchlein  er muß aber lanng sieden wie ein kelberes fleisch  woferrnn er allt ist 
 willdtu ein hinaber von ainem huechen  hechtten  lachs oder forhen machen  thue denn fisch nach der lenng auf  vnd leg denn grad daruon  vnnd die haubtt stuckh nimb denn die anndern zwei theill dess fisch schneid inwenndtig die gretten darauss vnd schneit die hautt alle dauon  vnnd nimb die lebern auch was schwartz inn dem fisch ist  vnnd ein wenig prad vom fisch  allß vil dich dunckht  das zu der wurst die du inn deß fisch magen machst genueg sey  das behalltt  vnd mach das inuaber allso  wenn der fisch auf= gethan ist  so nimb das pradt  vnd hackhs gahr clein vnd wennß schier clein gnug ist  so brosem ein semmell oder mehr darundter darnach der fisch groß ist die soll vor be= schnitten sein  vnnd nach lenng schnit darin sein vnnd sollt ein guette stundt inn einem suessen wein geweichtt sein  wo aber der wein zu= sauer wehr  muß mann ihnen zuckhern  vnndt hackh dann die semmell inn das pradt wohl durcheinanndter  geuß ein wenig dess suessen wein daran darin die semmell gelegen ist  das es feucht daruon werdt  vnnd wenn es hackhen gnug hatt  so gilbs ein wenig  salltz vndt gewurtz  thue weinbeerlein darein  misch es auf einer schussell wohl durcheinanndter  darnach nimb ein lauttere arbeis suppen in einem hafen  die nit gesalltzen sey  vnnd laß sie  sieden  vnnd nimb deß gehackhten yuaber mach ihn denn henndten kuchlein darauss  vnd netz die henndt vorhin mit der arbeis   suppen  damit das yuaber nitt anthast vnnd du die kugel wohl fest vnnd glatt dauchen mugest  die thue in denn hafen  vnnd laß fein gemach sieden  alß lanng das dich dunckhtt das ihn wenndtig fein druckhen seindt  darnach nimb sie mitt einem feimb loffell  herauß  vnnd zu schneid sie zu scheublein spaltlein vnnd mach dann ein gelbs oder schwartz supel wie vber einen anndtern fisch wie geschriben stehet  vnnd nimb die arbeis supen darzu  darin du das ynaber gesotten hast  so khombt sie zu nutz  denn es seud sich vil gewurtz von dem ynaber darein  vnd wenn du ein suppen hast gemachtt dem du sie geben wilt  vnd wen du sie hast gesalltzen vnd gewurtzt  vnd sie hat ange= fanngen hat zu wallen  so leg die selbigen schnitten darein  vnnd denn gradt  vnnd die   haubt stuckh  das solstu vor hin auf einem rost wol gedruckhnet  vnnd wenn es deß sieden gnug  hatt  so gib es dann  wehr aber das yuaber zuuil auf ein richtt  so magstu in einer  khaldten wol einen tag oder zween behaldten  das es guett bleibtt  zerschneit nur die kugell nit eher  allß du sie geben wildt  willdtu die wurst machen  die mann inn deß fisch magen fullt  so thue ihm allso  nim deß fisch lebern auch was  schwartz inn dem fisch ist  vnnd ein prad von den fisch  allß vil dich dunckht  das gnueg sey  ein denn magen das hackh alles wohl  vnnd nimb denn magen von dem fisch  vnnd wasch ihn gar schon auß  kehr in vmb  damit das ausser hinein in  denn magen kombtt  vnnd nimb dann daz gehackht vnnd fulls darein  du solltt es auch weill du es hackhest  salltzen  vnd gewurtzen  vnd dann erst ein denn magen fullen  auch das der vierdt  thail ann denn magen leer bleib  denn wann man in zu fast fulltt  so wurdt die sper  vnndt pricht gern auf  vnnd wenn du sie nun gefult hast so bind sie zu  vnd steckh ein hulltzern spund= lein drein  damit dus auf magst heben  vnd in daz hefen damit henngen  wenn du sieh vber prennen wilt  vnnd wenn die wurst auch das inuaber gemacht ist  vnnd das inuaber inn die vngesalltzen arbeiß suppen gelegtt hast  vnnd die arbeiß suppen zu sieden an hatt gefanngen  so nimb die wurst  vnnd henng sie in den hafen vnnd sihe das der hafen allß dieff sey  das die wurst nach lenng darinnen hannen mugen  vnnd wenn sie ein wenig darinnen erwallt hatt so nim sie pen dem spenlein heraus  vnd streich denn schleimb mit einem messer herab  henngs dan wider ein denn hafen  lass sie dann mehr ein weihl siedenn  vnnd nimb sie dann mehr heraus   nimb ein schon duech in die hand  darein leg die wurst  vnnd zeuch ihr gemach die hautt ab mit einem messer  vnnd sihe das du nit zu dieff greiffest  damit du das heuttlein nit auch damit ab zeuchst  vnndt wenn du die disch hautt herab gezogen hast  so henng sie dann wider ein denn hafen  zu denn kugelen  vnnd laß dann gemach sieden  allß lanng dich dunckhtt das ihn wenndtig fein druckhen bleib  darnach schneit sie auf zu spalltell  vnnd mach sie ein inn ein suppen oder gescherb  wie das ynaber
 wildtu  so magstu auch wol wurst auß dem ynaber machen  thue ihm allso  mach lannge kleine hultzenne spiessell  vnnd netz die henndt mit arbeis bruhe  vnnd mach dann das ynaber ann die spissell   das daran bleibt vnnd wie ein wurst sech  vnd prats ann denn spiessell gahr khuel  biß es druckhen wurdt  vnndt  fest  das du es ab dem spies gewinnen magst vnnd wenn du sie hast herab gethann  so peug sie die= weill sie warmb ist  damit sie krumbt vnnd gescheibt wurdt  vnnd einer wurst gleich sehe  vnd leg sie dann auf die schussell zu dem iuaber wenn du sie gebenn willdt  etc  

 ein ynaber von einem karpffen  so thue denn fisch auf  wie vor von denn andern fisch geschriben stehet vnnd mach das ynaber inn aller mas wie das anndter  dann das du vnndter das gehackht prad ein drey ayher  must schlahen  sonst plib es nit bejeinanndter  vnd mocht nit kugel darauß machen  du hast auch gnug ann einer halben semel  die du drunder prosenst  du must sie auch weichen in einen suessen wein  wie die semmell zu denn anndern yuaber etc  
  arbeis suppen kochen  das solldt du merckhen  wo du mit arbeis suppen kochen wildt  wie du die darzu sieden muest  mann mues in einen hafen  der alls gros ist  daz 4 oder 5 maß wasser darein kommen  ain 3 oder 4 hannd voll  arbeiß nehmen  vnd gar guet= lich sieden lassenn  so wurdt die suppen schoen lautter  vnnd ist guett zu kochenn etc  
 willdtu khreussen einmachen etc  so seud die khreussen vnnd scheel die schon  vnndt nimb ein 2 oder 3 ganntz kreussen  stoß sie auch mit denn schellen wohl in einem moser  vnnd pee ein 4 semmelschnitten  die seudt inn einem wein  vnnd stoß sie auch vnndter die schelen  vndt wenn es sein genug hatt  so streich es durch mit einem wein  vnnd thues inn ein pfann  salltz  gilbs vnd gewurtz  thue zucker darunder  vnnd seuts ein weill  dar nach nimb die kreussen  laß in einem heissen schmalltz er= warmen  vnd thue sie in die suppen  laß auch ein weil darin  so sein sie bereith  haben aber die kreussen gros scher  so scheel sie auch  vnd laß in einem schmalltz erwarmen  bej denn kreussen  vnnd wenn dus an wild richtten so bee ein gescheibte schnitten von einer semel die leg ein die schussel  vnnd steckh die scheer darein  vnnd richtt die kreussen dar zu ahn 
 wildtu gefulltte khreussen machen  so seud die schel sie  nimb die scheer  vnnd die heltzlein  die hackh gahr clein  vnnd thues in ein schussell  schlag ayer dotter darahnn  salltzs  vnnd gewurtzs  gilbs ein wennig  vnnd fulls in ein ruckh schalen  sturtz sie   vber die gefullte schalen  vnnd nimb kleine hulltzenne spieslein  steckh 2 oder 3 ainn  eines  legs auf einen rost  laß khuel darauf erwarmen  kehrs offt vmb  vnnd laß ligen  biß die full wol darrinen erstarrtt  vnd zeuch die spiessel draus  vnnd wenn dus ann die spiessell stecken wildt  so pohr mit einem messer durch beede schalen  damit du das spiessell zwerch dardurch ziehen mugest  mann legt sie auch sonnst wohl auf einem rost  das mann kein loch dardurch portt noch holtzel dardurch steckhtt  aber sie seindt nit so guett vmb zu zuckhen  vnnd felltt die full gehrn herauss etc  
  wie mann kreussen augen machen soll  nimb die lebentigen kreussenn  wasch die in einem wasser schon auß  vnd schneit in die kopff ab  damit der magen herauß kahn  vnnd stoß die kreussen gahr woll inn einem morschner  vnnd wenn sie das stossen genug habenn  so schlag sie durch mit einer guetten suessen milch thue sie dann in ein pfann oder khessell  geuß allß vil milch darein  das ein wenig rott= farb sey  salltz  geuß ein wenig darunder  vnnd setz auf das feuer  laß sieden  biss es dopffen gewindt  ruers offt mit einem loffel damit es sich nit an denn boden legt  wenn es nun dopffen gewunnen hatt  vnd deß sieden gnug hatt  so nimb ein schoen tuech  leg es auf ein reithern  oder sibe  vnnd seyhe die dopffen dardurch  vnd leg das duech fein glatt daruber  auf allen seidten  leg dan ein zines deller darauf  vnndt schweer es wohl nider  damit der dopffen fest werdt  vnnd laß stehen  biß der dopffen gantz glatt vnnd druckhen wierdt  das man ihn zerschneiden mag  vnnd wenn du ihn zerschnitten hast  vnd an wildt richtten  so zerschlag 3 ayer  vnnd zeuch dan das kreuss auter darinnen vmb  vnd pach es inn einem schmaltz vnnd mach ein gelbs supel daruber wenn dus an willd richttenn etc 
 willdu platteyß in ein  suppen machenn  so wesser die platheiß gar wol zeuch in die haut ab  legs in ein pfann  geuß ein lautter arbeis  suppen daran  laß ab einem feuer wol sieden  vnnd wenn sie das sieden gnug haben  so rost ein  gehackhte zwifel in einem schmaltz  vnd thue ihn auch darein  gilbs  gewurtz vnd salltz  vnd seudts biß sein gnug hatt  vnnd seuers mit einem essig 
 mehr plattheissen in einer suppen zumachenn  wenn die platheiß gewessert sein  vnd die haut ab ist gezogen  so vber seud sie in einem wasser  ein wenig  damit die haudigkeit dauon khomb  nimb denn die plattheissen herauß  leg sie in ein anndter pfann  vnnd nimb ein lauttere arbeiß suppen  seudt ein 4 petth semelschniden dareinn  schlags durch  salltz  gilbs vnd gewurtz vnd geuß dann die suppen ann die plattheiß vnd seudt sie ann die statt darinnen  vnd richt sie an 
 willdu plattheissen in einer lauttern suppen machen  seudts ann die statt in einem wasser  vnd salltz sie  mach die supen allso  nimb ein lauttere  arbeiß suppen in ein pfann  hastu aber kheine  so nimb ein wasser  thue ein schmalz darein  salltz vnnd gilbs ein wenig  thue pfeffer vnnd immer= stipp hinein  vnd muschkenblue  seudt vnd klopf es  die weils stehet  vnd wenn dus an wildt richtten  so leg die gesotten platteiss drein vnd laß sie drinnen auf sieden  vnnd richtt sie denn ahnn 
 willdtu plattheissen auff einer suppen gebenn  so leg sie in ein hafen  laß ein wenig vber sieden vnd seihe dasselbe wasser herab  nim ein wenig mehr schmaltz alß zu einer suppen bedarff ist  das laß wohl heiß weiß werden  inn dem hafen vnnd geuß ein wasser darzu  allß vil dich dunckht  daz sein gnug zu der suppen ist  salltz  gilbs thue muscablue vnd pfeffer darein  vnd deckh sie   mit einer hafen deckh zu  vnd laß auf einer gluett sieden  biß sein gnug hatt  vnnd wenn du sie geben wildt  so schneid auf  wie zu einer schmaltz supen  vnd geuß den die supen ab dem platteyssen darahnn  vnnd leg die platth= eiß oben drauf vnnd streu weinberlein auf vnnd gib sie dann etc  
 willdtu einen stockhfisch in ey= nem milchraumb kochenn  so thue ihm allso  wenn der stockhfisch schon klaubet vnd gesotten ist  so rost ein zwifel in einem schmalltz  vnnd thue in darunder vnd nimb ein suessen milchraum in ein pfann  seudt ein 3 semelschnitten darin  vnd schlag sie damit durch  vnnd thue es ann denn stockhfisch  gilbs ge= wurtz mit einem pfeffer  vnd laß sieden  biß man den safferan nit daran schmeckhtt  so ist bereith  auch ein 3 schnitten inn die schussel  so du an wildt richttenn etc 
 mehr einen stockhfisch zu= kochenn  wenn er nun schon gesotten ist  so rost ein zwifel gar wohl  vnd nim des schmaltz nit zu wenig  darnach geuß ein lauttern arbais suppen da= ran oder wasser  vnnd stoß ein wenig kromet= behr  thue auch darunder gewurtz mit einem pfeffer  gilbs  vnnd laß ein weil siedenn vnnd geuß ann denn stockhfisch  vnd laß ihn auch darin sieden  biß das supel wol eingesotten hatt 
 willdtu einen stockhfisch prathen  so seud in ann die statt  darnach klaub in schon vnnd gewurtz in  thue weinperl darein  vnnd krammet beer  die stoß vor wohl  thue auch ein schmalltz darein  vnd saltz in  pindts wieder zu=  sammen  vnd legs in ein pfann  laß ihn khuel auf einer gluett brathen  kehr in ein zwier vmb vnnd wenn du in ein pfann legst  so geuß ein heiß schmaltz daruber  als vil das die pfann naß dauon wierdt  vnnd wenn ehr wol heiß ist  vnd auß wenndtig druckhen worden  so hatt ehr sein genug  du magst ihn auf einem rost auch wohll prathenn etc 
 einen stockhfisch zu fullen  mach ein guette full von weinbeerl  feigen vnd gestossen mandl  auch muß man die feigen gar clein hackhen  oder stossen  gwurtz die full mit negel  imber  vnd muscatnuß  laß denn stockhfisch wol wessern  vnndt ergreiff ihn mit einem messer  zwischen der hautt vnd daz prad darnach mach die full darein  vnnd wenn du in nun gfult hast  so leg in auf ein rost  prad in gar kuhl  draif in offt mit schmaltz  gib in warm auf den tisch etc 
  die gefulldten krebss auff ein anndern formb zu kochenn  sie sind alls vorhin geschriben fast guett  wie man sie auf dem rost prett  sie mussen aber nur groß sein  sonnst seudt vnd schel sie  nimb dann die kregel vnd schneit hackh sie vnnd mach in ein geruett von ayern  das misch auch am hackhen darundter vnnd gewurtzs  vnd salltz wie es rechtt ist  wo ferrnn die krebssen am sieden des salltzen nit genug hettenn  fulls ein die guckhen  vnnd wenn schier essen wil so laß es pahen vnd die khripel auch  gibs dann zum krautt  seind vast guett  vnd wolgeschmackh  etc  
    ettliche richt von flaisch kochen vnndt zumachen wie vollggenn wurdt  erstlichen ein lungen= muess  nim lungmues mach allen form wie die  hiernach geschriben gepachen lungel dann das du es ann dess pachen statt inn einem schmalltz mit einannder rost  vnd druckens gibs an eines krautts oder gersten statt 
 willdtu wurst von einem hierschen machen  so nimb ein schlauch pradel  oder sonst alsvil wilpret  das marb vnd kurtz pradtig  hackhs  gahr clein  vnd nimb ein hierschen faistenn  die hackhe besonndter auch gar clein  kanstu aber kein fasten gehaben  so nimb ein feist von einem ochssen  wann du das pratel vnd auch daz faist iedes besonndter wol clein gehackht hast  so misch zusammen inn einer schussell  vnd schlag ein 5  ayer daran  vnd nim einen halben loffel voll red von dem wilpret auch darunder  vnnd nimb ein suesse ober milch auch darunder  salltz vnd gewurtz nach dei= nem gefallen  vnnd ruers gahr wol mit einem loffel durcheinannder  vnd sihe das es in der dickh sej wie ein dun gemuß  das geuß dan inn denn weitt darm vom hierschen  du solltt denn darin denn drittentheill lehr lassen  oder denn viertten theil  denn wenn du in zu fast fullest so zer= prach sie an dem sieden  vnnd wenn du die wurst allso gemacht hast  so vberpfenn sie wie ein andere  wurst  vnnd behalltts wenn dus geben willt  du solltt auch immer denn weitt darm dar zu nehmen  den soltu vor gahr schon auss= waschen  vnnd mit salltz aus schleumen  vnd ein stund oder lennger in einem wasser ligen= lassen  vnnd wenn du die wurst geben wilt  so seudt sie  biß sie sein gnug hatt  vnd wenn dus an willd richtten  so zu schneid sie zu stucken vnd machs ein gelbs supel daruber  wie vber die pachen kalbs lungen oder mach ein schwartz supel  vnd nim ein red von einem wilprett darunder  so wurd die suppen schwartz vnd wol= geschmackh dauon  vnd wildtu die reth guett behalltten  so geuß ein essig darundter  so bleibt sie guett  vnnd wenn du ein gruens wildprett inn einem pfeffer geben wildt  so thue auch reth vnnder denn pfeffer  vnd schlag in damit durch  ehr wierdt guett etc 
  pastetten von einem wildt= prett zu machenn  nimb die pratten auß dem hindern lauff lose sie heraus  mit einem messer  vnnd wenn du oben auf die iahr siehest  so theillt es sich schon von ein anndter  das du das meist mit denn hennden losen magst  vnd auß einem lauff 4 prodten wehrn  aber der cleinest darundter ist nit guett darzu  denn er  wurdt nit murb in einer pastetten  vnnd wenn du sie machen wildt  so spickh das bredtlein nach lenngs woll vnnd salltz  geuss ein essig  laß ein stund darin ligen  darnach mach denn taig  nimb ein rockhenmehl das salltz  vnnd laß ein wasser inn einer pfann erwarmmen  vnd thue ein wenig schmaltz darein  vnnd salltz  vnnd wenn es khuel= wordten ist  das dus ann denn hennden leiden  magst  so mach denn taig damit ahn  vnnd schlag ein  zwey ayer vnndter denn taig  so wurdt er vest daruon  du solst in gahr wol abmacher  das er fest vnd druckhen sey  darnach walg in auf einer zihn scheubenn auf einem predt  das er kaum eines halben fingers dickh sey  vnd leg darnach das wildprett drauf  an das ortt stupp es wol mit pfeffer stupp  vnd nim den andern theil des ausgewallgten theichs deigs  hull in vber das predl  vnd thauch es denn mit dem thaum neben dem predl fest nider  da= mit es zusamen hast  darnach schneit denn vberigen theil daruon  vnd machs vmb das predl vber den thaum fein krumbt  wie ein fleckhlein vnnd wenn du die pasteten zu wilt machen  so hast der thaig nit gern  so soldtu in in wentig das ober vnd vnnder theill mit einem wasser netzen so hast er zusamen  du solt auch vf die midt auf das predel ain dines platl  von einem speckh  legen  vnd mit dem thaum durch denn taig ein loch darauß machen  sonst zerreiß sich der taig inn dem pachen  dar nach bestreich die pasteten oben auf mit einem ayweis  oder mit einem schmaltz  vnd laß pachen in ainem offen fast drey stund  biß sie ring vnd drucken wierdt  sihe darzu  weil sie oben auf bej dem lehel supen hatt  ist sie nit pachen genug  du salt auch denn pasteten offen wol darzu heitzen  hastu aber kein nitt  so ist ein pachofen auch guett  wenn du sie nach dem brodt drein thuest  vnnd wenn sie bachen gnug ist  so behalt sie in einer kuel  vnd wenn du sie geben wilt so solls kalltt sein  so schneid sie oben vmb auf vnd nim daz platl von dem speckh herab  ist es dan inwendtig naß  so thues auch herauss  vnd thue nach zwerchs schnid in das bradtl vnnd wildu so gewurz oben auf  vnd in den schnitt  mit lindem gewurtz vnd gilbs dann  du magst sie auch ein zehen tag oder lennger guett behallden deckhs imer zu  mit dem das du dauon geschniden hast  vnnd setz in ein khuel gemach  auß einem hindern lauff von einem rhe macht man auch pasteten inn aller mas wie von dem hierschen  werden auch guett etc 
 die lungel von einem kalb  wie mann sie pachen soll  seud die lungl im gesaltzen wasser  biß ann dj statt  darnach hackhs gar clein vnd salltz vnd vnd nimb ein rinderfeist die hackh besonder  auch gar clein vnd misch vnnder die gehackht lungl deß feisten soll nit halb souuil sein alls der lungel  vnnd reib ein ganntze semel in einem ribeisen die nit durr sej  thues auf ein schussell  vnd misch das gehackh feist vnd die lungl darunder  vnd thue ein wenig safferan darein  vnd gewurtz  nach deinem  gefallen  vnd schlag ein acht oder zehen ayer daran  misch durcheinander  pachs allso  laß das schmalltz wol heiß werdten  biß ihm der feim vergehe  vnnd nimb ein schons prittlein thue ein theil lungel drauf  vnd greiff mit einem hackhmesser inn das heiß schmalltz  vnd thauch dann die lungel schon damit zusamen  vnd schneid ein strichl dauon  vnnd thues ab dem pretl in die pfann  allß vil du in die pfann brinngen magst vnd pach sie wol brauhn  damit sie inwendtig auch druckhen werden  vnnd wenn du die lungl all backhen hast  so behalltt sie inn einer pfann  bey einem feuer  damit sie warm pleib  etc  
 wie mann ein khalbs lebern soll kochenn  streiff daz geader mit einem hackhmesser dauon  vnnd hackhs clein  vnd nimb ein rindter=  faisten  die hackh besonndter auch clein  dar= nach thues alles in ein schussell  schlag 6 ayer daran  vnnd nim ein guetten milchraum darunder  gilbs  gewurtz vnnd salltz  vnnd ruers durchein= annder  darnach nim ein schmaltz in ein pfan nit zu wenig  vnnd streu ein mehl darein vnd nimb dan das netzel von dem kalb  das wasch schon auß  vnnd breith es vber die pfann darin daz schmalltz ist  das soll vor heiss sein  vnd schutt dann die lebern auf das netzs  vnd schlag das vlbig daruber  damit die lebern nit herauß fallen kan  vnd speils mit etzlichen holtzlein zu das nit auf mug gehen  vnnd setz die pfann damit auf ein gluett wol herden von dem feuer  vnnd thue ein eysenne haffen deckh daruber  leg auch gluett darauff  vnndt laß allso fein außbachen ein stund oder zwo  gar kuel  so hatts sein genug vnd  gibs dann zu dem prathen  wildtu aber sie vor ein richtt gebenn  so zerschneid sie zu ein sechs stucken  vnnd mach dann ein schwartz supel daruber  wie denn auch geschriben stehett etc 
  wie mann sanngel sieden soll  nimb ein pfann oder kessell  laß halb mit wasser  vnnd salltz es  vnnd wenn es nun seudt vnd daz saltz darinnen zerganngen ist  so nim die senngel  geuß einen wein daruber  als vil das sie schier darinnen schwimen  vnd schutt sie dan in das wallet wasser  vnd laß resch darin sieden  vnnd wenn sie sich nidersennckhen vnd gen boden sinckhen  so haben sie das sieden gnug  vnnd weil sie sieden  soll man sie schon faimen vnd wenn du sie wilt anrichtten  so nimb sie mit einem feimloffel herauß  oder seichs ab in eim durch schlag pfann  vnnd leg dann ein schnitten broedt auf daz bladt  vnnd richts dann daruf an  vnnd geuß ein heiß schmalltz daruber  wilt dus wol herrtt haben  so seichs druckhen ab  vnnd weil du sie anrichtst  so laß mit einer schuseln   zu facheln  damit ein kueler lufft daran gehe  vnd prenn dann daz schmalz daruber  du magst auch wol khains daruber giessen  wie du wilt wildtu sie zum andern mahl wermen  so laß ein wasser auf wallen  vnnd saltz  darnach nimbs von dem feuer  vnnd schut die senngel darein laß sie stehen  biß dich dunckht  sie sein wol heiß wordten  so richtt sie denn ahn  wie vorhin geschriben stehet  denn wein vber clein fisch gegossen  das sie darin ein weil verzappeln  dann gesottenn etc  
 willdtu ruppen sieden  thue sie am ruckhen ein wenig auf  vnndt zwerch stich in denn kopff einen schnidt  so mugen sie sich in wenndtig fein auß siedenn  vnd krumpen sich wohl  sonst thue sie auf wie einen anndern fisch ein wenig am bauch   vnnd wenn das gesalltzen wasser walldt so leg sie darein  vnnd geuß weder wein noch essig darahn  so werdtenn sie 
  wie mann die brannden streibel guett machen soll  so nim nun das weiß von den ayern  vnndter das mehl  vnnd nit die totter  so werden sie guett vnd lassen sich fein clein pachen prehen nit  wern fein weiß  mann nimbt auch woll ein gahr= wenig wein darunder  mann nimbt auch wol vnndter die hippen ein wenig rosen wasser  vnd maieran plettl  werden schon vnnd guett dauonn 

 wie mann hippen pachen soll  nimb ein guett semmelmehl inn ein schussell  thue zuckher vnnd pfeffer darundter  geuß ein wasser dran  vnnd rurs wol ab  geuß steht wasser dran  die weil du abruerest  biß der taig in der dickhen wurdt vast gleich wie ein streubel   taig oder eins dickher  vnnd wenn dus packhen wilt  so thue im also  laß daz eisen in dem feur heiß werden  vnd setz ainem rost auf ein gluett vnd leg daz eisen darauf  wenn es nun heiß worden ist  vnd dus pachen wildt  dar nach nimb daz eysen vnd vberfahrs behendt  in wendtig auf beeder= seitten mit einem wax  daz soltu in ein duchlein bindten einer welschen nuß groß  geuß dan des taigs mit einem loffel ein wenig auf daz eisen  inn die mitt  vnd thue das eisen zu  leg das kha= lein ahn  leg das eisen vber die gluett auf denn rost  laß ein cleine weil ligen   vnd nimb es wider herab  vnnd thues auf  vnd ledig die hippen ein wenig mit dem taum herab  vnd nimb denn wallger vnd peug es daruber  vndt thue es bej der wermb inn einen kessel oder hafen  vndt geuß den einen taig mehr wie vorhin  vnd sihe drauf  das du daz allwegen vmb kherst  wen diß  auf dem rost vber die gluett legst  was ietzt vnnder gelegen ist  daz zum andern oben lig  so pleibt daz eisen bej gleicher hitz  vnd wens nit mer lassen wolt  so vberfahr es mehr  mit dem wax  vnd thue allwegen die erst spitzen weckh  denn sie schmeckhen gern nach dem wax  vnnd wenn du deß taigs zuuil auf geust  das es zu dem eisen auß gehet  so hebs mit dem messer herab  ehe du das eisen auf thuest  wenn die hipen gepachen ist vnd sich dj hipen nit wolltten biechen lassen  vber denn walger  so wehr des zuckers zu wenig inn dem taig  so must du sein mehr darunder nehmen  vnd wol abruern  biß er zerganngen ist  wurdt dan der taig zu dun dauon  so nim deß mehls auch mehr darein  vnd ruer den taig wol ab  du solst auch den taig die weil du dauon pechst offt mit einem loffel ein= wenig durcheinannder rueren  vnd wen du den taig abgemacht hast  vnd nit als palt weil zupachen hast  so schadt es im nit  wenn er schon ein stund oder zwo stehet  wildtu dann die hipen ein 14 tag guett behallden  so setz sie in einen kessel oder hafen inn einen kuelen backhofen  oder pasteten= ofen wehr besser  denn er zu khalt worden ist  mocht man in mit einer gluett wider wermen  vnd die hippen wider drein setzen  wenn du aber der hipen auf einen tisch backen wildt  so nimb vnndter denn taig ein ayer dotter oder zween  sie lassen sich aber nit so gern guett alls sonnsten  wildtu dann clein hippen bachen  so nimb clein pfeffer  vnd zucker den taig bas als zu den grossen  vnd nim gar ein clein wallger darzu etc  

 willdtu ein guette full in oblatt machen  thue im also nim ein pfund feigen  wasche schon auß  vnd zerschneit sie  geuß ein wein daran vnd seuts wol darinen in einer pfann  das sie  gantz weich werden  vnd der wein vast aller eingesotten hat  darnach thues in morsner  vnd stoß gar wol vnd nim j libra weinbeerl  die seud auch wie dj feigen vnd schuts zu den gestossen feigen inn den morßner vnd stoß noch baß durcheinannder  darnach scheel gut opffell  vnnd zerschneits zu schnittel  der sollen sein ein grosse aufgehauffenne zine schussel voll denn nim ein schmaltz in ein pfann  vnd wenn es heiß worden ist  so thue der oppfel eins theils drein  die pfann nit garvoll  damit du sie drieffern mugest  vnnd sie nit anprennen  wenn sie dann eins braun vnd lind worden sein  so nim sie mit einem schopff loffel herauß  vnnd thues in ein schussell das sie vberquellen  vnnd schutts dann in denn morsner zu denn weinbeer vnnd feigen  vnnd stoß auch darunder das thue allß offt  biß du die opffel all gerest hast  thue allweg die opffel so du auf ein mahl rest  in denn morser  vnnd laß gahr wol stossen  das es wierd wie ein muß  vnd wenn sich daz schmaltz herauß gestossen hatt vnd du sihest  das feist ist  so nim ein faim loffel vnd tauch das schmalltz wol damit herauß  vnd thues dauon  vnd stoß dann  biß es sein genug hat  darnach thues in ein pfan  geuß einen wein daran  vnd dreibs mit einem loffel ab  vnd seuts ein weil so  khombt das schmaltz herauß  vnd dauchs dan mit einem loffell auß  vnnd seichs herab  allß gahr du kanst  darnach gewurtz  nim ein wenig ingber vnnd pfeffer stup  zimetrorn  negel  nit zu wenig ein wenig zerriben muschkatenbluet  oder ein gantze muscatnus  die zerriben sein  vnd ein 5 oder sechs loffel vol zuckher  vnd geuß mehr wein  daran  das lind zum ruern sey  vnd dreibes wol durcheinannder  damit es nit anprin  vndt wen es ein weil gesotten hat  vnd eins druckhen wordten so geuß ein halbs seidel rosenwasser da=  rundter vnd laß sieden  biß dickh vnd wolge= schmackh wordten ist  so hat es sieden gnug  so nim dann die full  vnd thues in ein glesern hafen deß verpindt wol mit einem duech  vnnd deckhs wol zu vnnd setz in ein kelltten  da pleibt es ein 4 wochen guett  vnnd wenn du die oblatt pachen wilt  so thue ihm allso etc   mach ein wein von taig  gilbs  vnnd laß ein schmaltz warm werdten  vnd laß die gefulltt oblatten in den taych tauchen  das aussen ein cleines rauschel gewin  vnnd legs in das schmaltz vnd der es pat  soll mit schopff loffel das schmaltz darauf giessen  damit es oben auch auß bachen werdt  denn man soll es nit vmb kehrn  vnd allweg eins in die pfan legen  vnd die weil ein anndters das oblatt in daz daig taucht  die weil hat daz ain bachen gnug  so nimb mit dem feim loffel herauß  vnd legs auf ein sibel  so dropff das schmaltz herauß  vnd wenn   mehr einß bachen ist  so legs auch vf ein sibel vnnd laß das erst auf ein schon duch in einen kessel legen bej der wiermb  das thue biß sie gahr pachen  seint  vnd gibs denn warm  so seindt sie guett etc 

 mehr ein full in oblatt zu machenn  nimb weinperl zwey pfundt  vnnd epfel alß vil alß dann vorgeschriben stehet  oder guett murb biern  halb souuil allß der opffel  vnd machs in aller maß wie die ersten  vnnd full sie  sein auch guett  ettlich nemen ein stossen ein zwej  ayer clar darunder  so wierdts fein rogl
 ein anndtere full in oblatt zu machen  wildtu ein oblatt full auß einem martziban machen  so nim mandelkern  stoß sie gahr wohl vnd zuckhers auch woll wie einen martzipan   vnnd nimb ein guet rosen wasser  sihe das es in der dickhen sey  wie ein guett muess  vnnd pachs dann  wie anndter oblatt 
 denn marzipan mach allso  gleich wie die letztgeschriben oblatt full  stoß mandelkern  nim gar vil zuckher vnd rosen wasser drunder  vnd stoß dan das es wie ein dickh gmueß wierdt  vnd streich in den also auf  willdt denn  martziban groß haben  das ein pfund mandel da= bej sein soll  so ist ein oblatt dafel zu schmal  so setz ein vier zusammen  nim ein pennssel  den netz mit einem rosen wasser  vnd bestreich die oblatt ann der seitten vnnd leg das andter drauff  so hat es  also setz alle fur zusamen  das ein daffel darauß werdt  die selb leg auf einen bogen bapier  vnd darunder leg ein feins glatts breth  daz soll gescheibt sein vnd schneit zwen glatte  speltl auß einer schindel  vnd nim drittentheil der gestossen mandel  vnnd streich sie damit auf  das oblatt wie ein scheuben  darnach wen dus gar glatt vnd eben aufgestrichen hast  so spritz oben auf mit einem pennßlein den dunckhe in ein rosen wasser  vnnd see ein zuckher drauf  vnd nimb dann denn anndern theil der gestossen mandel vnnd streich sie drauff  wie vor  netz mit rosen waser vnd zuckers wie vor  vnd thue dan den dritten theil auch dazu oder drauf  vnd streichs fein eben  vnd glat vnd wenß alß dickh aufgestrichen ist  alß ein  gleichs messer breith  vnd gantz gescheibtt  see dann mehr ein zuckher drauf  vnd bestreichs mit rosn= wasser  daz gar eben oben auf werdt  vnd schneit dann schmale strichel von oblatt  die stich auß mit einem eisen  daz sie wie dj zihnen sehen  die selben setz gescheibt aussen vmb  vnd vmb an dem marzi= pan  vnd wo es nit hafften will  da netz mitt  rosen wasser so hafft es gern  darnach nim ein weiß von einem ay  daz zerschlag gar woll vnd netz denn pennssel  vnnd vber streichs ein wenig damit vmb schneit das vberig oblatt mit einem messer  dauon  vnd ruckh gar gemach ein annder babier da= rundter  vnd thue das vorig das denn feucht worden ist hinweg  vnd zeuch mit dem papier gemach auf ein ofen schussel  vnd thues auf denn herdt in einen kueln packhofen  vnd deckh oben auf  auch ein bapier  vnd wen es nun druckhen vnd vest worden ist  so hatt es sein genug  wenn man kheinen backhofen gehaben kan  so pachen in einer dortten pfann  thue darunder vnd oben auf gluett  oben drauf  aber wenig  damit er nit praun werdt  dann ihe weisser der martziban ist  ie schonr vnd bessr er ist  man gibt in kalt  vnd ist ein 14 tag guet zubehalltten mach in nit zu naß  mit dem rosen wasser  so darf er daz bachen nit so lang  man street gern confect drauf  wen man in gibtt etc  
  willdtu krapffen auss martzipan machen  so stoß mandel gar wol  thue zuckher vnd rosen= wasser darundter  wie dann vom martzipan ge= schriben stehet  vnnd wenn du die krapfen daraus machen wilt  so thue im allso  nim ein semelmehl vnd mach mit eim rosen wasser ein taigl draus  vnd saltz  vnd nim dann ein wenig taig dauon  den wallger gar dun  vnd nim dan den gestossen manndel mit einem loffel herdan  souuil du zu einem krapffen bedarffest  das leg dan auf das auß gewalgt taigl  vnd deckhs mit dem taig zu vnd machs  daz es einen form vnd groß hab  wie ein krepffel  das man in denn klostern von le= zelten machtt  thaugs aussen vmb  mit den fingrn nider  damit der taig zusammen hast  dar nach schneit in mit einem messer dauon  was sein zu= vil ist  wenn du aber ein eisen kanst haben  da=  mit du taig dauon schneidet  wer gar vil besser  vnd wen du dj krapffen alle gemacht hast  so nim ein halben pogen bapier  vnd schneit an den 4 eckhen ains zwerchen fingers dief darein  vnd sturtz an den eckhen vbereinannder  damit das papier ein ranfft gewinn vnnd die krapffen nit darauß fallen mugen  die leg drein  allß vil du willtt doch das keins bej an das ander glang  vnnd spritz oben auf mit rosen wasser  wenn du sie gleich in denn bachofen wildt setzen  vnnd laß 
  willddu ein spensau sulltzen  so wasch gar schon aus  wenn duß nun zerhackht hast  so thues in ein hafen  daz nit so groß sej  geuß kaum ein seidel gueten essig daruber  vnd geuß das wasser daran  vnnd salltz  laß gahr gmach sieden vnnd faims schon  vnnd wenns nun gesotten ist  so schopff das feist herab  als gar so du  kanst  vnnd gilbs  gewurtz  mit einem pfeffer  laß dann sieden  das mann denn safferan nit daran entpfind  vnnd gemachtt vnd ge= sotten ist  vnnd daz hefen nit zu gros ist  so ge= stehets gern  vnnd wenn dus giessen wilt so seihe die supen inn ein hafen  ist sie noch oben auf feist  so schopffs herab  vnnd geuß dann auf die schussel  vber die stuckh  setz an ein khuele statt  doch das kein windt daran mag so gestehets gehrn 
  willdtu ein lungel von einem ochssen kochenn  so nim die rerl  so ann der lungel stehen  schneit die finger lang  vnnd schneid cleine strichel auß der lungel oder lebern  vnnd seudts  vnndt mach ein dickhs supel also nimb die lebern vndt treibs mit einer pusch prue durch  geuß ein wenig essig daran  gewurtz gilbs  vnd laß dann sieden vndt es schier sein gnug hatt  so prenn ein schmaltz daran  vnnd leg die rorel vnd lungel oder lebern darein  aber die rorel sein daz beste  gibs fur ein richtte etc  
 willdtu einen haffen pratten machen von einem ochssenn  wasch in wol auß  thue essig daran  darnach setz ihn zu  vnnd wenn er schier gesotten ist  so schneit einen zwifel den rost in schmalltzs  vnd thue in daran  vnnd laß in dann an die statt sieden  ein rinnder oder kelbern oder scheffen fleisch  ist auch guett allso  allein  das man das kelbern fleisch gilben muß  es sein zu legen hennen auch allso guett inn solcher suppen  wenn mann sie zu machen gibtt 
 ein lemeres fleisch vnndt ein geschnaidtell  mach ein dempf supel  also geuß ein fleisch brue daran  vnnd seuts ann die statt drinnen  ist aber das fleisch nicht feist  das es ein guette suppen gewint  so bedarfft du der flaisch supn nit dran  vnnd wenn es schier genug gesotten hat  so nim ein mehl inn ein pfann  ein zwen loffl voll  rosts in einem schmalltz wol ab  vnnd nimb dann der suppen von dem fleisch darunder  souuil dich dunckht  das gnug sej  gilbs vnd gwurtz nach deinem gefallen  vnd seuts wol  klopff es stets   die weil du es seust  darnach geuß an das fleisch  vnd seut es darinnen  biß siedens gnug hatt  du magst auch wol daz mehl in dem schmaltz rosten vnd wol ab= treiben  vnd in das hafen an das fleisch prennen  vnd darach gilben  vnd gewurtzen  vnd das fleisch darinnen sieden lassenn  biß sein gnug hatt du must aber das mehl erst daran prennen  wenn es nun wol verfeimbt ist  so iß bereith  vnd wierd guett etc 
 wie man glegte huenner machen soll  thut die henn ab  vnnd behallt denn schweiß dauon zu dem supel  vnd zeuch der henn die haut ab  weil sie noch warm ist  vnd nim das pradt von dem pein als gar du kanst  vnd hacks gar auf das aller cleinest  vnd hackh besonndter ein guett faisten von einem rindt die misch darunder  auf einer schussel  vnd thue auch ein wenig  semmel prosen darein  vnd schlag ein 6 ayher drein   vnd salltz gilbs ein wenig  gewurtz mit pfeffer  vnd lintes gewurtz  vnnd misch gar wol durcheinander darnach thue ein fleischbrue in einen hafen  die laß wallen  vnd nim dann die pein von der henn  die zer= leg gar alle  vnd nim dann ein pain  das lege auf ein schussell  vnd thauch die gehackht henn mit einem loffel daran  das du das pain nicht drinnen sihest  vnnd thues dann mit dem loffell daran  in die wallent suppen  das thu also  weil du dj gehackten henn vnnd pain hast  allein dj wiegen  thu weckh  darnach laß sieden  wie ein kelbern  kudelfleisch  vnd wen sie siedens gnug hatt so mach ein gelbs oder schwartz supel daruber  die dan vor= geschriben steen  vnd wen dj henn siedens gnug hatt vnnd du sie geben willtt  so laß dann vor ein gute weil in der supen drin  vnd gib sie dann  du magst auch iunge huenner allso machen  aber sie sein nit so gebig  vnd ist imer ein ess vor ein krancks  aber an 2 alltten hennen  hatt mann auf ein schussel gnug
  willdtu ein gelbe suppen vber hennen inn einer  pollnischen suppen machen  so zerleg sie  vnnd wenn schier gesotten sein  so nim ein 3 bett semmellschnitten  die seud ann der huenner prue  vnnd schlag sie damit durch  salltz gilbs  vnnd gewurtz  vnnd geuß ann die hennen vnnd laß allso statt darinnen sieden  vnd gibs dann 
 ein hennen inn einer pol= nischen suppen zu machen  so zerleg die hennen gar clein  vnnd seuts an die statt wie sonst ein gesotten henn  den das du sie nit gilbst  noch gewurtzt  vnd seut die weil besondter einen zwifel gar wol  den soltu zu scheublen schneiden vnnd wenn er gantz weich wordten ist  so seich das wasser herab  vnnd streich in mit der hennen suppen durch  das es ein dickhlete supen darauß werdt die saltz  gilb sie wol thue ein pfeffer stip darein vnnd geuß ann die hennen  laß sieden biß man denn saffran nit dran schmeckhet 
  willdu kophauner oder hennen sieden  das morb werdten  thue inn also  wen sie ein weil gesotten haben  daz sie nun wol erstarrt seindt  so nim sie auß dem hafen  vnd legs in kalltt wasser  das erkhuelen vnnd thue sie wider in den hafen  vnnd seuts ann dj statt  so werden sie guett  ist auch dem rindtfleisch guett  wennß sonnst zehe ist 
 willdtu ein supel vber iunge  huenner machenn  so seudts in einer fleischbrue  kannst du sie haben wo nit  so seudts sonnst  vnnd wenn sie vast halb gesotten sein  so gilb sie  vnnd nim ein mehl in ein schmalltz ein loffel voll  rosts wol  geuß eine suppen von huennern dran  vnd treib es ab  saltz vnd gewurtz  vnnd geuß ann die huenner vnd laß ann die statt sieden  wildtu lemonj sieden dabej so zerspallt oder schneit si zu scheublen  vnd laß da= bej sieden  wen du sie balt wilt anrichten  so seindts wolgeschmackh
  ein anndtere suppen ann iunge huenner zu machen  wenn die huenner schier gesotten sein  so nim ein drej peth semel schnitten  die seut in einer fleischbrue vnd laß kuel werden  schlag ein 3 ayer dottr dran  vnd streichs mit der huenner supen durch  geuß dann da= ran  vnd laß darin ann die statt sieden  gilbs vnd gewurtz nach deinem gefallen  du magst auch wol lemonj dabej sieden  aber von erst ein wenig wein vnnd das wasser ann die huenner giessen  so sein sie guett 
 mehr ein suppel vber iunge huenner zumachen  nimb halb souuil wein allß wasser  vnd seudt die huenner darin biß ann die statt  gilbs und gwurtz  vnd wens sieden gnug haben  so nim die khregel fueß vnd lebern  vnndt ein pehte semmel= schnitten  die laß bej denn hennern von erst in der  supen weich werden  darnach stoß alles wol in einem morschner  mit der huenner suppen durch  vnd geuß wider dran  vnd laß sieden so sind sie gut 
 willd du iunge huenner in ey= ner lauttern suppen machen  so geuß ein wenig wein daran  zu dem wasser  oder fleisch prue  vnnd leg ein wenig schmaltz darzu  salltz  gilbs  vnnd gwurtz  vnnd lass sieden  biß ann die statt 
 willdtu iunge huenner inn eim fuerheeß machenn  so zerleg die huenner  vnnd seuts  vnd nim ein zwi= fel  zerschneit ihn zus pellttlein  vnnd rosten in einem schmalltz  das ehr wol praun werdt  dar= nach geuß ein prue daran  vnnd ein zwo semmel= schnitten die peth sein  leg auch dazu  vnd laß sieden  biß wol weich wierdt  darnach laß khuel   werdtenn  vnnd geuß denn schweiß daran  vnd schlags mit einanndter durch  salltz vnnd gewurtz  vnd geuß ann die huenner  vnnd laß ann die statt sieden 
 willdtu ein guett gestossen machenn  so nim die pein von denn huennern  ist nit fleisch dran so nim ein pretig rindt fleisch  das gesotten ist  vnnd ein drey pett semmelschnitten  die seud in einer fleischprue  vnnd stoß alles wohl  vnd geuß ein fleischbrue daran  vnnd ein wenig wein vnd schlags durch  darnach geuß in ein pfann  gilbs ein wenig khost  obs dess salltz gnug hab  gewurtz nach deinem gefallen  vnnd wenn duß geben willdt  so lass obern feuer erwallen  vnnd khochs stehtt  vnnd gibs dann etc  
  willdtu ochssen zungen sehhen  nimb ein zung oder drey  schlag sie gar woll  das sie gleich kurtzer wer  vnd in ein annder gee  legs dan in ein vasel neben ein annder  vnd salltz gar wol ein  vnd schwers wol  vnnd wenn sie lanng gnug gelegen sein  so hackh sie auf  vnnd selch sie gar wol vnnd seud sie denn  vnnd wenn dus geben wildt  und schon gesotten seindt  so zeuch in die ober hautt ab  vnnd wenn sie gahr herab gehet  so hat sieden gnug 
 vogel einzumachen  nim die vogl  seut sie in einem gesalltzen wasser  biß sie sein gnug haben  nim dann ein zwifel  schneid in nit zu clein  rest in einem schmalltz daz er praun werdte  vnd nim etlich krametbeer  zermull die doch nit zu= fast  thue sie dann mit denn grosten zwifel auf die gesotten vogl  vnnd geuß ein heisse fleischbrue   daruber  wenn dus geben wilt  der suppen muß nit vil sein  damit es immer ein cleines supel gebe etc 
 mehr vogell einzumachen  nim die vogl  vnnd vberprenn sie  schel ein etlich wurtzen  pettersill auch ein etlich ganntz pfeffer= korrnner  vnnd muscatbluet  geuß ein gesotten fleischbrue daran  vnnd seut dann die vogel  piß sie es gnug haben  nim dann ein etlich phatt semmell schnitten  leg sie auf die schussell  vnd die vogel auf die schnitten  vnnd geuß dann die fleisch suppen auch wurtzen  pettersill vnnd pfeffer korrnner vnnd gibs  wenn mann ein hechtten bechtt  legt ihn auf ein sollche suppen  ist auch guett etc 
  ettliche richtt von pachen zu machen  wie  vollggen wurdt  willdtu groß kuechel machn oder pachenn  so nim in ein pfann ein wasser  zween loffelvol  thue einen kochloffel vol schmaltz darunder  vnd laß aufwallen  thue dann ein guet semmelmehl darundter  vnd rurs wol ob dem feuer  das ein vestr taig werdt vnnd allß truckhen  daz es nur knolln weiß bleibt  vnd sich nit zusammen lest treiben  vnd laß ein weil auf der gluett erwalln  ruers vnd treibs wol mit einem loffel  daz es sich nit in der pfan anlege  vnd wen du dj pfann ob dem feuer nimbst  vnd meinst es wehr der taig zu naß  so nim mehr ein mehl da= runder  vnnd setz auf die gluett  vnnd wen du in ob der gluet abtriben hast  so thue denn taig in ein morser  der hitz wo auch wol bej dem feuer  vndt  stoß den taig ein gutte weil  schlag denn ein ay drein vnd stoß ihn lennger  dann mehr ein ayer drein  vnd stoß immer  deß thue allß lanng  biß das der taig recht ann der trucken sej  ist das mehl guett  so mustu der ayer dest mehr nehmen  vnd must den taig nicht zu dunn machen  nit allß zu den prannden kuchlein  vnnd wenn du denn taig in denn morser thust  so salltz in  vnnd laß in ein guette stund oder lennger stehen  vnnd wenn dus pachen wildt  so thue im allso  laß schmaltz heiß werdn inn einer weidten pfann  vnnd das die pfann vast das dritt oder viertt theil mit schmalltz sej  vnnd wenn das schmalltz heiß ist  vnnd im der feim verganngen  so laß stehen  biß wider kuel wurdt  darnach nim ein kleinß eisenes schepff pfendlein  daz netz inn schmalltz vnnd nim denn taig damit auß dem morschner  allß vil dich gnug sein dunckhtt  thues inn des schmalltz  thue auf ein mahl  immer drej kuechl  inn die pfann  es sej die pfann wie weich die wol denn sie mogen sonst nit wolauf geen  vnnd wenn dus pechst  ruer die weil die pfann stetts  vnnd kehr die kuchel mit einem feim loffel vmb  damit sie auf beeden seitten pachen werdten  vnd pachs gar kuehl ob einem clein feuer  oder frischen gluett vnnd wenn die kuchel gnug pachen sein  so ist das schmaltz zu heiß  so laß kuehlen oder khuels mit einem kuehlen wasser  oder geuß das wasser inn ein schaf  vnnd halltt die pfann mit dem schmaltz darein  biß es ganntz loblet  vnnd greiff mit eim loffel in das schmalltz der ein wenig taigig ist  vnd wenn es seut  so ist es zu heyß  das thue so offt du ein drej kuchlein bachen hast  vnnd thue denn taig in das schmaltz  weil du die pfann inn dem wasser hast  vnnd laß drin ein wenig aufgeen  darnach pachs an die statt ob den feuer gahr kuehl  wie oben steet  so werdten sie guett  vnd vast groß  vnd rogel  wann aber das schmalltz zu heiß  mogen sie nit aufgehen  die ayer magstu  so du dran schlegst  wol in einem wasser ligen lassen weil du denn taig machest  etc  
 willdtu cleine branndkuchel machenn  so nim ein gut semmel mehl  auf ein schussel  das salltz  vnd geuß ein wasser daran  vnnd mach ein taig ab  allß dun allß einen streubel daig  vnndt treibs mit einem loffel gahr woll ab  darnach nim ein schmaltz in ein pfann  ime alls vil  das die pfann wol naß werdt  am poden dann wenn man sein zuuil nem  so wurden die kuechel schmaltzig  vnnd wenn das schmaltz heiß ist  so geuß denn taig drein  vnd setzen auf ein gluett  vnd dreib in drob wol ab  mit einem loffel  biß der taig wol vest vnnd druckhen wierdt  dann thue denn taig in einen morschner  vnd in ein weil  schlag dan ein ay oder zwej  dran  vnnd stos in mehr  schlag mehr ein zwey dran  das thue alls lanng biß dich dunckht  das er dun gnug sej  vnnd wenn du pechst vnd sie nit rogl vnnd gescheipt werdten  so seind der ayer zu wenig so schlag mehr ayer drahn  vnnd dreibs wol mit einem loffel darundter ab  oder mit einem stossel auf einem disch  ist ann 12 ayern gnug  hat dess stossens auch in einer stund oder ehe genug  vnd wen dus bachen willtt  so thue ihm allso  laß ein pfan vast halb mit schmaltz heiß werden  das im der feim fast vergeet  darnach nim vom taig am her= than auf ein schons pretl vnd halt zu der pfanen vnd nim einen feim loffel  vnnd thue denn taig mit dem loffelstil in die pfann als vil taig in den loffel khombt  thue denn loffel still in das schmaltz damit der taig nit hafft das protl soldu ehe auch mit dem schmaltz netzen  ehe du den taig darauf thuest  damit ehr nit derauf haffte  du magst auf ein mahl pachen als vil sich in der pfann beruen   mugen  vnd wen sie ein wenig feist seindt  so geuß das schmaltz stets inn der pfann vnd die khuechel mit einem schopfloffel stets rueren  damit sie rogl werden  vnnd wenn sie bachen  gnug haben  so schopffs mit einem loffel heraus vnnd legs auf ein thuech  inn ein sib  bej dem feuer  damit sie warm bleiben  vnnd gibs dann etc 
 willdtu hackh krapffen machen  die man nennet die dreyen pfannen  so nim ein guet semmel mehl  vnd ayer  mach einen taig  wie ein strauben taig  thue ein ayer schol vol lautter milch auch daran  vnd dreib in wol ab  saltz ihn  vnd nim ein schmaltz in ein pfann  das sie naß dauon an dem poden werdt  vnnd geuß denn taig darein  vnd halltt die pfann mit dem taig in ein andre pfann  darin soll wasser sein  vnd hallt den beede pfann vber das feuer  damit daz wasser seuden will  vnd wen es sich ein seudt  so geuß mehr wasser zu  vnd alls  lanng sieden  biß der taig vest wurdt  das du in der pfann vmbkehrn mugst  vnnd wenn der taig als  vest wurdt  das man in schneiden mag  so leg in auf ein schons bretl  schneit denn stritzel darauß eines fingers groß  vnnd lanng  vnd thue an beeden ortten auch schnitt drein  vnd pach sie dann kuehl  ruer die pfann stets  damit sie aufgehnt  vnd rogl werden vnnd kehrs mit einem schepffloffel vmb  damit sie ann beeden seitten gleich pachen werdten  vnndt wenn sie sein gnug haben  so gib sie kalltt oder warmb  wie du willtt doch warmb sindt sie am bestenn etc  
 reisch krapffen zu machen  nim mandel mach ein suppen  die guett dickh sej nim reisch  wasch vnd stoß in wol  vnd dreib ihn dan durch in die mandel suppen  setz zu dem feuer  laß sieden  biß ein gleiche supen gewin  vnd schlags drauf ein teller  lass kalltt werden   streu ein mehl drauf  zuschneit vnnd pachs dann gibes  du magst auch denn reiß wol nit stossenn  vnnd in der manndel suppen sieden lassenn  oder nim ein milch  magst rosen wasser auch drundter nehmenn etc 
 ein peham poschen weckh zu machen  nim in einen cleinen hafen  welcher darnach gemacht sein soll  ein 6 ayer zerschlags gahr wol  nim dann ein guetten milchraumb  vnd ein kochloffell vol schmalltz  laß in denn milchraum zergeen  das warm wer  geuß dann die ayer vnd milchraum ein guet semmelmehl  vnd ein vier loffel vol gut sues germb  welche mann zu dem bier haben muss  die geuß auch darein  sonst gieng ehr nicht auf  mach den einen taig draus  fein lindt nit zu vest  darnach nim ein loffel vol schmaltz in denn schermb  bestreich ihn damit inwentig  damit sich der weckh nit anleg  vnnd auß dem scheerm gee  lege denn taig drein  setz in zu einer cleinen wiermb  biß ehr wol aufganngen  vnd fein resch oben auf= worden ist  setz in dann in einen pachofen  mit dem broedt  leg oben auf auch schmalltz  damit er sich auß bach  laß in dann ein stund oder lennger bachen  so wierd er fein braun  gib in dann kalltt oder warmb  er ist ein acht oder zehen tag guett wenn er aber sperr wurdt  soll man dun schnitten herab schneiden  vnd auf einem rost erwarmen lassen so wierdt ehr wider guett  mann macht ihn auch wol ohn ayer  vnd gibt in  pleibt lieber dan sonst  ist auch nit bos etc   dann gar kuel in dem backhoffen auß druckhen das sie wol weiß bleiben  vnnd doch fein hertt vnnd druckhen werden  so sind sie guett zu= behalltten  ein vier wochen etc  
  willdu ein manndtel= keeßz machenn  nim ein pfund mandel  scheel sie vnnd thues in kaldtes wasser  vnnd schels schon  du magst sie auch wol ein weil in einem kalltten wasser ligen lassen  sie  werdten weiß dauon  du magst sie auch wohll darnach auf ein sib thun  vnnd auß seihen lassen oder truckhs ein wenig mit einem thuch ab  das sie wol druckhen werdten  darnach thues in einenn morschner  stoß biß das wol clein werdten  vnndt ohll geben  vnnd mach dann ein griebel mit einem loffel in die manndel  vnndt dauchs wol nider  da= mit das ohl in das griebel sinckh  das schopff dan herauß  vnd behallts  vnnd thue die mandel in einen reibschermb  vnd reibs auf das cleinest  als du kanst  du magst sie auch wol in dem morser an die statt stossen  es ist aber nit alls guett  man kan sie alls clein nit stossen  als sie reiben mag   vnd bleiben auch nit vil mandelvber  die sich nit durch lassen treiben  darnach leg di geriben mandel auf ein duech  inn ein schussel  vnnd geuss das wasser daran  darinnen sollen hausen pla= tern gesotten sein  vnnd treib sie durch das tuech  mit der hannd auf die schussell  alls gahr du  kannst  was gar nit durchwill gehen  das thue weckh  das wasser mit der hausen plattern soltu allso sieden  nim 3 loth hausen bletter  wasche schon aus  vnd siedts in einem glasiertten haffen  inn einem wasser gahr woll  biß doch ganntz zer= ganngen ist  vnnd weich wordten  laß sieden  biß kuehl werdten  das man sie durch mag treiben  vnd die platternn an dem boden sitzen  
 so geuß dan das lautter wasser an die mandel  vnd dreibs da= mit durch  vnnd thue dann die suppen inn ein glaßir= ten hafen  vnd ruers mit einem loffel durchein= annder  dunckht sie dich zu dickh sein  so geuß ein kallts  wasser darunder  als vil dich dunckht gnug sein  vnnd setz auf ein gluett ein wenig hindan von dem feuer  damit sie nit raucklet werdt  vnd leg ein loffel drein  vnnd deckh ein hafen deckh daruber  vnd rurs offt  vnd laß gemach sieden  biß ein zwerchen finger eingesotten hatt  so hat es sein genug dar= nach setz mit dem hafen in ein kalltt wasser  biß sie gar khuel ist  ruers zu zeitten mit dem loffel  damit sie bald khuel wierdt  darnach nimb denn manndel  darein du sie giessen willdt  der soll vor wol auß gewaschen sein  vndt fein  druckhen  vnd nim dan das ohl von mandeln  vnd streich den manndel damit ihn wendtig mit einem penssel  so lest ehr gehrn geuß dann die millch da= rein  vnnd setz woes khuel ist  vnnd wenn er ge= stannden ist  so ist er guett  thue inn dann auss dem mandel in die mitt auf ein schussell  hastu   dann der milch als vil gemachtt das sie nith= gar in denn model hat mugen  so solt man sie auf ein schussel giessen  vnnd wenn es gestanden ist  zu schnittel schneiden vnd auf die schussel vmb denn model legen  vnnd ein kalltte mandel suppn daran giessen 
 die solstu mit dem mandelkes machen  vnd sollt der geribnen mandel ein wenig nehmen  vnd besonndter durch ein duech mit einem laben wasser streichen  doch das kein hausen= blattern darin gesotten sey  vnd seuts auch in einem hafen im wasser massen wie denn man= delkees  vnnd wenn die suppen auch der khees vast halb oder vber halbe weil gesotten hatt so muß man sie wol zuckern  vnnd ann die statt sieden  lassen  
wo aber der kees nit gesteen kundt  so muß man in sterckhen  nim denn kees  vnd thue in wider in ein hafen  vnd geuß mehr ein wasser drinnen die hausenpletter gesotten drunder  vnd seuts pass  vnd geuß dann wie vor stehet 
  willdtu manndel ayer machen  so mach die mandel milch mit denn haußblatter wie vorsteet  von dem manndelkees  vnd geuß durch ein triechtter  inn die ayer schalen du must vor die ayer an spitzen aufbrechen  vnd denn dotter vnd weiß herauß thun  vnnd die manndel milch durch einen triechtter darein giessen  bis die schal ganntz voll wierdt  vnnd wenn sie nun gestanndten ist  vnd du sie geben wildt  so schel die ayer schalen dauon  vnnd legs auf ein schussel  vnnd geuß ein mandel= milch dran  die soll gilbt sein  so haben die ayer ein guette gestalltt drinnen 
 willdtu ein ennglischen dortten machen  so nim ein guetts semmel mehl ein 2 loffel vol schlag ein ay dran  vnd ruers wol ab  darnach schlag mehr ein 4 ayer drahn  immer eins nach dem  andern vnd ruers steet  allso das es wie ein dun gemuß sey  vnd thue ein loffel vol susse ober milch dran  nim derselben sussen milch in ein pfan  vnd thue gar ein wenig schmaltz dran  vnd laß ob dem feuer aufwallen  geuß dan das abge= triben taigl drein  vnd rurs wol ab  ob dem feuer laß dann sieden biß zu einem mußlein wierdt  dar= nach thues auf ein hulltzene schussel  sihe das kein romen darunder khumb  geus dann ein rosen wasser darunder  offt ein wenig  rurs dan die weil stets mit einem loffel kost ob des saltzen gnug hab  darnach thue zuckher darunder  biß suß gnug wird thue denn taig darzu  den mach allso  nimb ein guets semelmehl  schlag ein ay oder zwej darein vnd laß ein wenig schmaltz vnd darin aufwallen  ist es den an einem fleisch tag  so nim an des wasers statt ein fleischbrue  salltz das meel  vnd mach den taig also gar ab vest vnd druckhen  darnach walg  ein gescheub plat daraus  kaum eines messer ruckhen dickh  vnd fang dan das auß gewalgt platt aussen vmb  vnd vmb mit denn fingern das es kheinel sej  vnd das gmuß nit draus rinen mug  darnach zerschlag einen ayer dotter mit einem pembsel vnd bestreich das platt vmb vnd vmb damit  auff dem rannfft  so wierdt es fein gelb  darnach schlag das gemuß darauf  vnnd eben es mit einem messer  das fein eben vnnd glatt werdt  sehe dann ein wenig zuckher darauf  vnnd setz in den pasteten offen  oder durtten pfann  das er nit zu heiß sej  vnnd wenn er schier bachen gnueg hatt  so nimb sie herauss  see einen zuckher drauf  vnnd sprenngs mit einem rosen wasser  vnnd laß ann die statt pachen  biß oben feinn= truckhen sej  vnnd vnndten der taig gnug pachen ist  gib sie dann  etc   
  willdtu ein manndtel supen machen das nit gerindt  so seutt ein semmelschmollen in wasser  damit du die mandel durch treibst  vnd wenn die mandl wol geriben oder gestossen sein  so thue die gesot= nen semmel darunder  vnd streichs mit dem wasser darin die semel gesotten ist durch  vndt wenn dus an wildt richtten  so halltts in einer pfann vber  vnnd klopffs stetts  weil dus seutst  du magst auch zuckher darein thun  vnd saltz  wenn dus schier an wild richtten  sonnst gerindts gern 
 willdtu ein salluen dortten machenn  so nimb ein sallue  vnd edlich pletter piessen vnd zerstoß also gruen  vnnd druckh den safft daraus  vnd nimb allß vil weiß von denn ayern als vil safft ist  vnd das weiß von den ayern  als vil safft  ist vnd das weiß von den ayern  wol zerschlagen vnd vnndter denn safft thun  vnd wider wol durchein= annder zerschlagen  denn nim aber souuil milch  vnd souuil zuckhers  vnd wein perrl  souuil dich gnug dunckht  nim ein sauber pfann  laß wol heiß werden  vnd schmiers mit neuem wax  vnd laß ein wenig hillten  dar nach geuß in die pfann  setz auf ein gluett  thue ein saubere haffendeckh darauf  vnnd ein gluett  vnd wenn du meinst  es hab siedens gnug  so richts an  es soll ein dortten= pfann derein ein tuch gemachtt  wie zu andern pasteten darnach das gemus darein gossen  vnd bereitten  wie oben geschriben stehet 
 wie mann geribne arbeiss machen soll  nim arbes  pulg sie schon in einer laugen  vnd wasche  sie schon auss  das man die laugen daran nit entpfindt  darnach thues in ein kessel  geuß wasser daran  doch nit zuuil vnd seuts biß lind werdte  das dus mit denn fingern zertreiben kanst  vnd setz dan den kessel auf ein gluett  vnnd deckh ein zwifach duech daruber  vnd leg ein hafen deckh daruber darauff  laß also auff der gluett stehen  biß wol druckhen wordten ist den des wassers zuuil daran  so seichs wol ab  ehe du denn kessel auf die gluett setzest  dar nach thue die arbeis inn denn reibscherben  vnd lass reiben  biß ganntz glatt werdten  vnd kein gantz darinn ist  darnach nim ein schweinen schmalltz das zerlaß allso  nim ein schonen speckh  den magstu vor wol in einem wasser ligen lassen  vber nachtt  so wierdt ehr weiss  den zerhackh  vnd las ihn kuel in einer pfann  vnd geuß dan das ander schmalltzs  ann die arbeis  vnd laß gar wol reiben biss du  meinst  das es sein gnug habe  so nim dan ein guette suesse millch  die laß in einem hafen er= wallen  vnd laß einen morser wol heiss werden  den setz bej dem feuer auf ein gluett  thue den die arbeis darein  vnd geuß der warmen milch daran  vnd ruers mit dem stossel wol durchein andter  geuß offt ein schopff loffel voll milch daran  alß lang dich dunckht das sie rechtt an der dickhen sein  vnd lasß sie mit dem stossel steet rueren  biß dus auf denn disch geben willdt  so salltz dann  wenn man sie frue salltz so gerinnen sie gern  vnd nehmen vast vil speckh  wenn mann in also zu lest  wenn mann aber ein schweinen schmaltz gehaben kahn  ist alls guett vnd besser  denn der zerlassen speckh wenn du das schmaltz sieden wilt so thue im also  wenn man ein schwein schlachtt  so nim das faist von   dermen  vnd seut die faisten daraus  das  schmeer wierdt  vnd zerlaß gar kuehl auf einer gluett  vnnd wenn es gahr zerganngen ist  so seigs in ein hafen  vnnd behalltts  so bleibt es guett ein halb iahr  oder lennger  
vnd wen du die geribnen arbeis machen wild  so nim dan daz schmaltz  vnd laß in einer pfann zergeen  vnnd mach dann die arbeis damit an  deß zerlassen speckh statt
 willddu arbeiss im harnaß machenn  setz zu in einem hafen  geuß wasser darahnn  vnnd laß sieden  vnnd wenn sie das wasser ein= seutt  so geuß ein fleischbrue nach  vnd wen sie sieden gnug haben  so seichs ab allß ferr sie zu naß sein  so nimb dann das schweinen schmalltz  welchs du zu den geribnen arbes nimbst  das zerlaß  vnd geuß daran  hastu dan khein  so  zerlaß ein speckh  wie zu denn geribnen arbeis vnnd geuß ihn daran  vnd laß den ein weil drin sieden  vnd salltz die geribenen arbeis  vnd geuß in dran sein auch also guett  wenn mann sie in den schellen weich lest werdten  vnndt mache sie dann wider inn harnaß 
 willdtu weiss arbeis machen die man kalltt gibtt klaub sie schon vnd pallg sie in einer laugen als wenn mann sie reiben will  darnach thues in ein hafen  geuß wasser daran  vnnd laß darnach auf einer gluett sieden  schutt sie offt  damit sie nit anbrinnen  vnd wenn sie nun weich sein  vnd sich  zwischen denn fingern lassen zerdruckhen  so haben sein genug  so geuß das wasser dauon  als gar du kanst  vnd thues in einen reibscherben  lass   wol reiben  geuß offt einen lindten wein daran  vnd thue zuckher drein  laß reiben biß daz sie ganntz lindt werden  vnd richts den ahn  wie ein krautt  vnnd laß vber nacht stehen  vnd wenn dus geben willt  so magstu auf sehen vmb ein rein= fall oder sennff giessen  du mags sie auch wol druckhen geben  wie es dir gefelltt sie bleiben auch einen tag oder drey guett  wenn man sie in einer khuel helltt 
 willdtu bachen arbeis machen  so seudts biß weich werden  vnnd seichs denn ganntz druckhen ab  vnnd streichs durch ein sib darnach thues in ein pfann  thue ein guette suesse milch darein  vnd laß ein wenig erwallen  vnd salltz ein wenig  thue weinbeerl darein  vnd wenn duss pachen wild  so thue im also  nim ein semmel schneits zu dunnen gescheubtten scheutten  vndt  streich das arbeis gemuess  eines zwerchen finger darauf  vnnd leg ein andter schnitten darauff  die selbig streich auf  wie auf die vorige  das thue  biß du die semmel alle zusammen ge= legt hast  wie sie dann vor gewesen ist  thauch sie zusammen  das sie fest bleib  vnnd nim ein schmalltz in ein pfann  das denn podem wohl vber deckh  das laß wol heiß werdten  vndt leg die semmel drein etc  
    es ist zuwissen der die visch wol will sieden  so du es gar an die statt hast gesotten  vnd daz abgesiegen seind  sihe  das du ein guetten drunckh essig lest sieden  oder wallen geuß an die gesotten visch  laß darin ein sud thun  seichs ab  so werdtens herrtt etc 
 pfrilln im butter  nim die pfriln salltz ein nicht zuuil  ein messel wein zu einem massel pfrilln inn ein pfan vnd thue butter in wein allß groß als ein bau=  nen  ay  vnd laß sieden  vnd thuet die pfrilln  hinein  nit zu lanng  vnndt gibs 
 grunndtell  seudts wol  geuß auch denn essig daran  das sie sich ab schlachen  so werdtens fein blab 
 rutten ist ein visch  den mueß man in einer pfannen in ein khalt wasser legen  vnd nit zu fast salltzen  vnd gahr wol sieden   so er sein genug hat  so truckhne in mit eim essig oder wein ist besser ab  so werdtens nit zhe  man mags heiß gesotten  oder in einem gelben sup= lein gebenn 
 huechen loß denn gradt  den gib in einer gelben oder schwartzen suppen  wie du hernach wierst horen die huchen dorffen fast wohl sieden  bedorffen auch salltzs 
 schwartzen supplein ann die karpffen zu machen  ein schwartz suplein ann die vischkarpffen zumachen fahe den thran  daz ist der schweiss vom vischkarpfen hieuon  dann so nim ein rockhen broedt schnittlein  bach es daz schwartz werdt  zerbrockhs vnd  geuß ein wein daran  laß sieden  das weich wierdt  vndt treibs durch wie ein pfeffer  vnd machs mit wein ab thue was darein das sues werdt negel stupp  von dem durchtribenen schnittel wierdts fein dickh  sonst nimbt man ein geribnen letzelten zwier bachen aber mit dem schnittel ists zimlicher vnd gesunder  solche supel laß etlich sieden  vnd seud den visch ihm salltz  wie man dan denn visch sol sieden  so ehr gesotten ist  so glaub die stuckh fein  auf einn weitte schussel  geuß das supplein fein vberal auf die stuckh  vnd stups mit ingwer  oder zimet= rorn den thran oder schweiss vom fisch so du in fa= hest  den muß man vorhin in ein wein fahen  das gibt dem supplein ein schwertz  so mann aber den thran nit hatt  so macht mans schwartz  wie oben stehet  von rockhen schnidtell 
 visch oder pfrilln im butter zu kochen  seudts vorhin salltz auch ein  laß ein cleins im salltz ligen  darnach so streifff das salltz da= uon  nim wein  vnd ein suessen butter  allß ein  hennen ay  in einem wein  gilbs gewurtz  geuss an die visch  laß die visch darbey sieden biß sie sein genug haben  so richts an mit der suppen  das pettersil krautt ist gahr geschmackh  so man es daran seudt 
 pfrilln inn buttern  seud man auch im wein mit einer putter  gegilbt gewurtzt  vnd die pfriln spreng am ersten mit salltz ein  nit zuuil  vnd schutts in den gesotnen wein  laß nit zu lanng sieden  grundtell seind auch allso guett khoch in puttern 
 ein gestossens von vischen  der nem visch vnd brad asch  seind vast guett darzu so sie gebratten seind  so thues in ein morsner mit gred vnd haut  mit better semel schnitten  treibs durch mit einer arbeis brue  vnd nim der brue nit zuuil  sonder mit eim wein  der nit sauer mehr alls der arbeisbrue  zucker  gewurtz gibs auf bette semel  wie ein ander gestossenns 
 lungel khuechell  nimb die lungen eine oder zwo von lemmern  hacks gar clein  schneit ein netzlein vom lamp  hacks auch gar clein  schlag ayer drein  vnd ein wintzig raum ob du wilt ein wenig getriben  semmel stups  weinbeer seind auch guett  nimb dann ein mosserlein in zum feuer  daz es erhitzt so er heiß ist  so zerlaß schmalltz allß groß als ein ay  geuß in morsner  vnd thue die gehackhtten lungel dreinn  setz auf ein nidern trifuß oder rost  daz nit gleich vf der gluet steet  thuet ein hafen= deckh drauf  mit gluett  so hebtt es sich hoch im mossr vnd so es nun bachen ist  so sturtz denn mosser vmb vnd schutt ihn  so felltt der kuchen herauß  den  magst druckhen geben oder zu stuckhen machen  vnd inn supplein oder gescherb  du magst von den lorbar gleich also machen 
 die lungel von hierschen zu= bratthen  der nem die  weils noch frisch ist  seudts in ir selbs brue  alls sie aber schmeckht  so seuts aber in einer andern brue  seud petrosill oder ander guett ge= wurtz darbej  mit letzelten oder essig  oder wein gemachtt 
 iunnge huenner eingedempfft  zumachen  dempf die huenner wie sonst  doch daz nur verfeim  dann so nim weinbeer  die ann reben wachssen die brich ab  seudts bein hunnern  vnd stoß  treibs durch  geuß wider ann die huener nimb ein butter schmalltz darzu etc  
  gesotten huenner  so seuber die huenner gar schon  nimbs ganntz oder zerlegs  thues in ein hafen  geuß nit vil stup oder wasser oder ein sues wein daran  vnnd ein lintz schmaltz  legs darzu  vnd muscabluet  zimet= rorn  stup  negel stup  geuß nit vil daran  sie versieden sich gar baldt  ist gahr nichts werth so sie versotten sein  so sie fein braun werdtenn  vnnd ein zimlichs supplein haben  so gibs dar  wildtus sues haben  nim zuckher krieget darzu 
 plutzte huenner  item blotzte huenner  so nimb braten huenner  sie sein kappen oder iunge huenner  vnd mach schnitten inn suessen wein gewalltzt  die vorgebat sein  so zerleg die bratten huenner zu stucken weis  vnd thue etlich triget drein an die huner  vnd draiffs denn legs auf die waichen schnitten  vnd gibes allso khalltt  etc   
  gebratten arbeis  schlag arbeis durch ein sib  vnd ayern abgemacht  bachs mit ein wenigem schmalltz oder butter  schneit sie zu stuckhen  brats ann einem spuess  beschlags mi ayern  gibs zu essen  so sie durch geschlagen sein  schneits stucklein weiß  zeuchs durch ein gelben taig  vnnd bachs 
 das sechst buech sagt von mosser khuchen  vnnd etlich bachens vnd wie man hollihip pachen so von holhipen erstlich mitt zuckher bachs allso  weich ein zucker ein in ein lauder wasser das er zergehet  vnnd mach ein taig mit demselben wasser vnd von weitzen mehl  zeuch in fein ab geuß imer zu aintzig  biß er dickh alls ein duner salluen taig  nim dann von einem ay oder zwey  den dottern  ruer es darundter  vnd ein wennig zerlassens schmalltz  laß den daz  eisen erhitzen  geuß mit einem loffel darauf  vnd truckhs  vnd hebs vbers feuer  stup den taig darnach dus herb wilt haben  misch offt  sihe das daz eisen nit zu heiß werdt  das verprend sich sonst die ayer dotter machen sonst das gern ab dem eysen gent mit dem honnig  nim ein honnig  thues vnd ein warmbs wasser  vnd treibs fein ab  wie oben steet  thue auch ein dotter oder zwen darundter gehen lieber vom eisen  die mit dem zucker durffen gahr wol eylens  werdten gehling rosch  man mag zu zeitten wenig wein vnd zuckher durcheinander nehmen  gehen auch gehrn vom eysenn etc  

 buttern zubratten an einem spies  steckh ein putter an ein spieß der hullzen ist  vnd fein hoflich prathe ihn gegen dem feuer  vnnd wenn er anhebt weich zu werden  so laß in mit eim grun bestem fur vnd fur  weil du brettest  biß eines braun wierdt so gibs fur ein essen  etlich die nehmen gemahlen bonen vnd stip es zu wie mit dem geruß  etc   
  brattne kuechel zu machen  nim ein semmel= mehl gar gutt  brens ab mitt walligem wasser  man nimbt auch zu zeitten blaue milch bor den taig lang ab schlag auch ein ay nach dem andern zu schlags in zimlichs heiß schmalltz  ruer die pfann so gehens auf  khein loffel muß man einschlagen seind kindtbetterin rechtt 
 kuechel von opffel zumachen  so hackh clein sauer apfel gar clein  nim mehr allß den dritten theil semmelmehl darunder  schlag ayer darunder  das er nicht zu dun werdte  schlage kuchlein in ein wol heiß schmalltz gibs duurchen oder in ein supplein oder gescherben 
 gefulltte ayer zu machen  seud ayer gar hartt  schels  schneits voneinander thue das gelb herauß  das daz weiß ganntz schon bleib  vnnd hackh das gelb  thues in ein  schussel  stips mit einem lindten gewurtzs  schlag ein ro ay daran  vnd fulls wieder inn das weis vnd bachs also fein gemahlich  etzlich zerkochen ein ay  vnd thuent das gefullt ay darein  vnnd darnach becht mans gibs inn pfeffer supplein oder gastgerb  man kocht imer das weiss vnd daz gelb alß das hartt ay  schlecht wider ein rohs ay ein  vnd schlechts kleine kuchelweiss inn ein schmaltz  bachs  vnnd gib wie du willtt etc  
 eingeruertte kuechel zu machen  so mach ain eingeruertts  vnnd ein wenig wassr  daran  wie sonst ein eingeruertts  nimb ein ge= tribenne semmel  vnd ein wenig stuppes mehl darunder stups  thue weinbeer darauf  vnd schlags in ein heiß schmaltz  bach kuchlein drauß  gibs truckhen  oder mach ettwas daruber ein supplein  oder ein guettes pfefferlein etc 
  oxen augen zu bachen  schlag ein ay in ein schussel salltz  thue ein wenig mehl darauf  nim in ein pfann schmaltz  lass gahr heiß werden  thues drein  backhes vmb das es braun werdt bachs daz braun  gib es truckhen oder in ein gesgerb von opffeln 
 gesturtzte ayer  nim ayer  vberseuts nur  souuil  das sich das weiß anlege  thues aus  salltz  ruers durchein= anndter  sturtz das ay  in ein heiß schmaltz  mit sambt der schalen  bachs braun  die gibt man druckhen 
 krosz ayer die prett mann an einem spieß  mach ain eingeruertts  also zerschlag ein ay oder zwey  oder wieuil du wilt  netz ein pfan mit sambt eim schmaltz  geuß die klopfften ayer darain  ruers allso ab  ob einem  gluettlein  so wierts mueßlat  das heist ein einge= ruertts  so must dan ayer schalen nehmen  dj must anspitzen an beeden ordten auf thun  ful das einge= ruertt inn die schal  steckhs an ein spies  vnd ein rindtenbrots alweg fur  brats ein weil  vnd nit lang  ettliche bachens im heissen schmaltz  ins fullen magst wol weinbeerlein  zimetrorn stup nehmen 
 hasen erleth zubachen  nim ein guette milch  leg ein wenig schmaltz darein  vnnd wermbs  nim dan ein guetts mehl  geuß die milch drein  mach ein taig in der tickh alls ein affen= mund  wallg den lanng auß  nit zu dunn  vnnd schneits vber zwerch  geweckhlett  bach inn heissen schmalltzs  etc  
  hausen  kocht man auß villerlej weiss  seind sie gesaltzen  so sol man sie wessern  vnd ein pfeffer schwartz daruber machen  oder in ein gescherb von opfeln gestupt vnd mit weinbeerlin vnd gilbt  so sie aber noch grun sein so kocht mans in eim gelben supplein  zwifel clein gehackht  ittem gesaltzte hausen wie ein praten sein gesaltzn  so nim ein groß stuckh  wesser sein gnug thues in ein hafen  dempfs ab ein wenig  geuß in wein vnd wasser rosts an in eim schmaltz vnd in eim zwifel ab  ob du willt  thue muschcatbluet darzu vnd prens ab  das ein fein supplein gewinne  richts an wie ein dempfft brathenn 

 stockh fisch zu kochen  stockhfisch muß man bleuen  vnd stuckh machen  vnd die stuckh bindten mit einem faden  daz nit von ein annder fellt  vnnd wessern  darnach so ehr ein nacht vnd tag gewessert hatt  so mag man in kochen etc 
  geroste stockhfisch  kocht man also  seud ein stuckh  zerbrocks schon  vnd klaubs  nim in  schneid in vnd rost in im schmaltz  vnd stoß ein khneut lebern thues vndter den stockh= fisch  vnd thue denn stockhuisch auch zu zwiffeln innß schmalltz  vnnd rost es alles mit ein annder vnd pfeffers  richts an  gibs zu krautt  oder sonnst wie du willdt 
 von krepssen zu kochenn  krebss thue in ein hafen  oder in ein pfann  werdens ehe sieden  vnnd geuß wein oder wasser darann  ward  so sie schon roth sein  haben sie sein genug  brennent im hafen gahr leichtlich ahn  so muß man baß achtt darauf haben  vnnd werdten baß geschmackher im hafenn 
 gefulltt krebssen  gefuldt krebssen mach also  seud die krebssen so  sie gesotten sein so scheel sie  nimb die hullsen vnd scheer  hacks gar clein  nimb auch ein lind guett ge= wurtz ein wenig salltz  schlag ein rohe ay daran  das ein dail hin sagt der annder her  steckhs auch an ein hulltzern spiess  bratts auf einem rost  etlich bachens im schmaltz  nit lang brathen oder bachen 
 ein suppen mit geschelten vischen  so acht vmb ein guette lauttere arbeis brue  die thue in ein saubern hafen  vnd nim pettersillg= wurtzen darein  laß sieden  biß die wurtzen weich werden  allß dan gewurtzs mit gestossen pfeffer  vnd gantz muscatbluet  thue schmaltz darein  vnd nim dan geschelt visch  vnd seudts in der arbeis brue ein wenig biß sie sein genug haben  gilb die prue ein wenig wie dj kopen  richts auf beht brod an  ob man will mag man ein wenig  khranen   mandel stossen  vnnd auf die schussel der visch thuen  wie auf ein digen fleisch 
 huechen selchen auch dermassen  zerstuckhe wie oben stehet  aber nit schuppen forhen vnd selbling  seind auch guett geselcht 
 krapffen zu machen  so nimb die flugel von kophaunen  die wol gesotten seind  vnd steckh dj mit pettersill vnd piessen wurtzen  eins souuil allß des andern  vnd nim ein guetten khes  ein= wenig geriben brott segs ayer  ein wenig wein= beerlein  nim zimetrinden  inngwer pfeffer  nagelein  als vil so dir liebtt  vnd ein loffelvoll schmaltz  misch es durcheinanndter  mach ein subtils taigl  seud es in der koppaunen sup  vnnd vber die krapffel guetten kees vnd schmaltz
  ein hinndter schulldtern  schullttern von einem khostreun  die mach wie den wildprett  vnnd nicht anndterst  lung pratten mach auch allso  vnnd nimb denn khernn daruonn darff ihn aber nit aufschneiden 

 vonn dauben  jung dauben mach auch allerding also  auch wildte huenner  doch das manns billdt  allß wolltt manns bratthenn 
 von raigern  die raiger mach auch allso  laß nuhr prae= den  darnach ehr alltt ist etc  
 von kramets vogell  die krammetsvogl auch allso  lass nuhr ein stund brathenn etc   
  khostraun  von kostraunen fleisch machs auch allso  nimb zwiffel darzu  laß ein wenig lennger bachen 
 hierschen lebern  nim die vnd bratts  schneits eusser herab  stoß in eim mosser  mit rockhen brod  mit honnig wein vnd essig  reibs durch ein duech  gewurtz vnd erwallg die lebern gibs kalltt zu essen 
 wallisch hannen zumachen laß die hamen losen auß der haut  das nichts weitters khein pratt sej daran  schneits salltz ein  laß 3 wochen im salltz ligen  allß dan hacks auf  laß drin oder 4 wochen im rauch hanngen  allß dann werdens gleich denn wallischen hamen  die seud mann ganntz  iß acht tag khalld daruonn etc   
  sau kopff vnndt hamen  schon eingesalltzen  vnnd ligen lassen im mertzen darnach gahr schon auß gewaschen auß einem sauben bach schon aus geschaben vnd gewaschen das salltz allent halben daruon khomb  darnach schon außgehenckht mit schinerlein vnd khrnniwed= per daruber gemacht  vnd gesad rauchs nit zu= fast  so werdens roßlet vnd wolgeschmackh 
 ain angelegts huen zumachen  so nim ein henn oder koppaun  sej allt oder iung  zerleg ihn less das prath von dem painlein nach hackhs gar clein  schlag ein rohe ay daran ruers mit ein loffel ab hast weinberlein  thues darein  stips mit guetem lindten gewurtzs  gilbs vnd beschlags ein iedlichs glittlein derhin mit dem gehackhten vnd legs also in ein henn oder fleisch suppen  laß sieden  biß sein gnug ist   sollches essen ist guett denn kindbetterin oder aderlassern gar guett  ittem man mag zu zeitten wol ein kalbfleisch vnndterhackhen  wiert lind dauon  ein feiste must auch vnndterhackhen  man nimbt gahr ein wintzig raumbs auch zu zeitten darundter  wens nit die kindtbetterin essenn etc  
 ittem man mag auch knoedtlein wol allso  machen  von hennen oder koppaunen fleisch  aber nur rogl hackhs daz bratts  wenns gesotten ist wierdts sperr 

 gruns supplein an die hennen  nimb pertram  mayeran  petrosill  hacks clein geuß ein guetten wein daran  zweers durch= einander  zuckhers stups  geuß vndter die supen darin die huenner gesotten seindt  muß nit weittr sieden im gruen supplein  es verleurt sonst dj gruene 
  bachmueß macht man also  nimb die pain auß denn schullttern  braths den so es murbn ist wasch auß eim warmen wein  thue in in den schweiß  vnd geriben letzelten  das streich durch ein duech gang in einen hafen  wann es schier gesotten ist  so machs also mit gewurtz oder reib letzelltten drein 
 kuchen von willdprett oder anndterm fleisch  huenner oder vogl die seudt  verscheums  nimb nur das pratt hacks clein  gewurtzs  schlag ayer darein  das es sich khugken lest  bachs braun  gibs in einem pfeffer oder gescherb  oder suplein 
 knodlein von hennen fleisch oder vogel pratth so nim das gesotten pratt  es sej von hennen koppaunen  nur das weisse prat soll man nemen von voglen  nim auch nur das prath   thue die bein besonnder  in ein schussell  hackh daz preth clein  schlag ayer darunder  reib ein wenig semmelbrott darundter  gewurtz vnd salltzs nim denn die prue  es sej von hennen  oder die prue von voglen  schlage das gehackhtt brath  knollen weiss ein  gilbs 
 ain guetts essen von koppaunen  nim ein kopaun  vber prue ihn  vnnd salltz in  steckh in an ein spieß  prath in  nimb dann ein halbpfund manndelkern  stoß sie auch  mach ein dickhe milch darauß  nimb denn koppaunen  laß daz prath gahr daruon thun das die hautt  nit darbey sey  zureiß daz prath gahr clein  nit zu lanng  nimb ein reiß mehl  thue es vnndter daz brath  machs ab mit gewurtz  vnd zuckher  laß in der mandelmilch sieden biß druckhen wierdt  vnd wider schmalltz  so ists bereitth  etc     man nimbt sonst ein weiß brath von kopaunen die prathen seind  schneits gewurffelt  nuhr das weisse nimb  stoß den in eim mosser  vnd stoß ein reiß zu mehl  nim ein guette dickhe manndelmilch  vnnd machs dun  nim ein reiss= mehl  kochs auch darin  zuckhers  laß sieden allß lanng  das dich zimbt  es sej genueg  so gibs fur ein gemus  thue ein triget oder guetts lindts supplein darauff 

 ain huenner pruhe von manndel zu machen  so nim ein halb pfund manndell  vnd drej clein ayer dotter darunder vnd henne leber semmelbrot  als vil als zwej ayer  milch= raum vmb 2 pfenig  dann nimb von alltten hennen die prue  die wol gesotten sej  streich  die gestossen mandel damit durch ein tuch  oder nim iung huner fleisch  daz vor gesotten ist inn die brue  laß darinen warmb werdten  das die prue nit zu dun sej  soll andere farb nach gewurtz nit haben  dan vorge= schriben stehet  gibs dar 
 ain gestossens von hennen oder kopaunen laß sieden  biß ed= lich weich gesotten seind  thue es in ein mosser mit pein vnd allem  stoß fast wohl ist des huner= zeug zu wenig  so stoß braith semel schnidtel auch darundter  dann so treibs mit der bruhe von den gesottenen huennern durch ein seichpfan vnd geuß ein wenig guetten wein darahn  gilbs  stups  laß sieden ein guette weihl  gibs auf pats pratts  machs ab du wilt ver=  lorne ayer darauf machen zu zeitten  wen vberbleibt vom visch  henne  oder koppaunen  nim die painlein vnd was vberbleibt  mach ein gestossens also  man mag auch wol ein leben von einem lamb siedten  vnd erstossen ist denn kindpetterin vnd aderlassern ein guetts essenn 
 zogenne schnittlein  nim ein lauttere milch  mach ein taig in der dickh  allß ein kindts koch  schneid ein semel zuschnitten  zeuchs durch den taig  bachs in einem heissen schmaltz  gibs also dar  wern gern wil der schlag zwej oder drej ayer darein  werden gern druckhen 
 germben krapffen  nimb ein guett mehl  nimb dann ein germb  die vom bier ist  geus ettwan als vil als ein ay mocht sein ins mehl  nim dan ein lauters wasser  mach darnach ein taig an  salltz in in der dickhen als ein dimpfel  den man zu eim brott machet  setz in daz er auf gehe  so du bachen wilt  so nim ein lautters wasser  netz die hand darin  nim ein wenig taig in die hend  vnd zeuchs außeinannder  bach in wohl ihm haissen schmalltz  mann mags im ohl auch bachen
 ain geschnitten nudl  mach ein taig mit einem kalldtem wasser ab wildu gern haben so nim auf ein tisch eins ay oder zwej mehr  mach wol ein vesten taig  walg in dun auß  du der plattlein drej oder viere auf ein= annder  schabs mit einem messer gahr clein zetlet thues in ein siedent wasser  laß ein guette weil sieden  seichs dan auf renderlein  vnd schlags mit warmen wasser ab  thues auf ein   schussel  sehe ein lindten kees darauff  vnd brenn haiß schmalltz daruff 
 krauttel krapffen  mach also hach piessen  perthram  ein wenig mayeran  vnd sonst guette kreutter  truckhs auch aus  nim ein wenig ayer schotten  vnd daz gehackht kreuttlein  reibs durch ein ander ab  schlag ein ay oder zwey darahn  weinbeerlein gewurtz  fuls ein stutz fein zu radels ab  mach cleine krepflein bachs  nimbt man den ayer= schotten nit so rost das kreuttlein im schmaltz nim den starckhen schmackhen  schlag ayer darein aber mit den ayer schotten dunckht mich besser sein 
 gruens krautt zu kochen nimb piessen  vberbrens  hackhs clein  rosts ihm schmaltz  geuß ein wenig daran  es sej suppen oder wasser  doch nit zu dun gibs dar
  ein gefulltts krautt  machs also  nimb schone harte gebel  schneits ein breitts plattel bej dem stenngel herab  vnd holr die gobel inwendtig auss  daz die gebel darnach gantz bleib  nim dan ein lemern oder kelbern oder schweines brath daz nit alltt ist  fleisch das hackh gar clein  nim ein feists darunder  daz muß mit zuckhlein gehackht sein  schlag ayer dran  thue weinbeerlein darein  vnd fuls ins kraud vnd thue plettlein wider aufs gebel  vnd steckh  zweckh darein  vberprens wol wie sonst ein krautt  seichs den ab  vnd geuß erst ein schweine suppen daran  vnd seudts fein ab  schau das nit anprine  so du es anrichst  so seud ein raumb  der geseuret sej  vnd schneit die gebel auf die schusl so sihet man die full inn dem krautt  etlich machen ein eingeruerts von ayern mit weinbeerlein fullens ins krautt etc  
  das 7 buch satt von mancherlej gattungen vnd fast notturfftig  inn einem hauß die stuckh zu haben  auch die= selben zu niessenn  wie man die preßmetzen zw  ostern machtt so mach ein guetten ayer schotten  bren in nit an thue in auf ein reutterlein  daz er wol ausser= sunckhe  darnach nim denn ayerschotten  treib in mit eim loffel ab  nimb mehr ayer daran  ein wenig suessen raumb  reib auch ein semel drein gilbs  stups  thue etlich weinberlein darein  vnd nim dan ein semeltaig von eim beckhen  den treib auß  in dj weith vnd schlag den obgemelltten schotten darauf  vnd kreutzels vmb vnd vmb  bachs in einem bachofen  ehe du es in offen scheust so thue feigen darein  mandelkern darauff die kreutzel  aussen vmb  salbs mit gilbtem ayerdottr  scheuß ein cleins wider in offen  solch fladen weyhet mann zu osternn 
 prenttling vol flochen  auf ein andere formb mit raß  so nimb ein guten frischen kees  treib ihn  schlag ayer daran  mach ein taig inn der dickh  als mit dem ayer= schotten  magst weinberlein dun  schlags auch auf ein duch  wie oben stehet  bachs ihn einem backhofen aber sie nehmen fast gern ab  must eben acht haben auf die full  sollch heist man voll flockhen man heists auch praittling 
 pommerantzen schelen zumachen  so nimbt man die pommerantzen von suessen pom= merantzen schelen  weich sie in frisch prun wasser  14 tag  seichs alle tag ab  geuß wider frisch dran dann nim die schelen seudts im wasser bej einer   stund lang  seichs ab  thues in ein krueglein  oder glas  schneit die pomerantzen scheln ob du willt zetlet geuß geleuttert zuckher daran  laß es stehen acht tage  den seich denn zuckher ab  seud in hin vnd wider  magst ein mahl oder drej hin vnd wider sieden  zittrain opfel machtt man in solcher mas  mags ein so mans seudt in zucker seudts gratt daz fleucht soll mans auß schneiden nur die schalen 

 peyssellber ein zumachen  so prech die beer vom stengel  thue dj kornnlein darauß  thues in ein glas  nim daz ander per truckh die mit einem loffel  daz der safft herauß gee  denselben safft  thue vndter den geleutterten zuckher  doch der zucker mehr sej laß vnderein= ander sieden  allß lang als zwej ayer  khuels geuß ann die peisselbeer  verbindts  laß stehen ist fast guett krannckhen leutten  die grossen  durst haben  soll man zu zeitten ein wenig gebenn 
 rosen safft zumachen  schneit rosen wie zum roset  stoß nur clein  trucks durch ein schonß weiß duechlein  denn safft draus  nim schon gestossen zucker  ruers darein  biss er mueßlet werdt  thue in in ein glaß  verbindts setz drey tag an ein sonnen  stoß etlich schon roßlein darundter  mussen clein gehackht sein  ruers darunder  laß 7 tag nur an der sonn stehen  ruer in all tag durcheinannder ist auch vor ein labung man mag wol schone rosenbletter der dickhen  rosen darein thun  ee mans an dj sonen setzt  ittem man macht von muschcat  negelein  zimet= rorn zelltten gleich wie die ingwer  allweg auf ein pfund zuckher ein loth gewuertzs 
  inngwer einzumachen  nimb schon ingwer  als vil du wilt nehmen  mach ein khalgus von kallttem wasser  wasche die inngwer schon  dann so weichs ein in die kalgus seig die al tag ab  vnd wider frisch khalgus daran daz thue so lang daz gleich weich werden ein vierzehen tag darnach geuß schons frisch wasser an eim iedlichen tag  edlich siedens im wasser am lesten  dan so geuß ein geleuterten zucker daran  laß in einem kheller steen  so gestend sie so seuchs wider ab  vnd seudts hin wider  so muest mehr mal thun  so lanng biß einer wasserig wierdt 
 zuckher zu leuttern  denn zuckher zu leuttern thue also zu einem pfund zuckher  nimb nit vil weniger als ein mass wasser setz vber ein kupffer oder messing ge= schierr  laß wasser ersieden gleich so es aufgehet  so schut den zuckher darein  nimb dann das weiss von zwey ayern  zerschlags ganntz zu einem faumb  nim denn selbigen feimb thue in in den siedenten zuckher  laß also sieden  vnnd feims gar schon  wildtu in probieren  so geuß ein wenig auf ein schussel  gestehet das dickhlet wierd  so hatt es sein genug  wo nit so seud in hin wider  solchen zuckher den nutzt mann alls ein gemachtt wie es vorn stehet  geuß ihn nur kuel an  wenn du ihn wilt machen 
 weichssell sallssen  nimb wol zeittig weichssel  prachs ab  thues in ein sauben hafen setz zu einem feuer  laß sieden  geuß nichts dran  ruers das nicht am hafen anbrinn  wens etlich pratig werden  so treibs durch ein reutterlein  geuß dasselbig wider in denn hafen  laß sieden  thue ein zucker oder honnig darein wurdts suß  wen ein hafen  voll ist  muß so lang ein sieden  daz das furdtl einseudt  mueß dann in ein kruegl giessen  schimlet nicht  gibs den zum prathen  wildu aber ein lattwergen darauß machen  so geuß auf ein pratlein  setz zu einer wermb  oder ann die sonnen  truckhens  so khers vmb  schneit dan stucklein  legs in ein ledlein vnd gewurtz darauf so ists dann guett 
 ittem wen man die weixel kochet  zertruckh nuhr denn safft  nimbs seud in ab  daz dicklet wierdt  die wierdt glatt mitt zuckher  oder honnig  mueß man es sueß machen

 berchtram sallssen zumachen  so nim berthram  nur die blettlein  hackhs gar clein  thues in ein hafen  oder saubere schussell  geuß ein essig daran  so nim einn tuchlein  daz schon ist  das truckh das brott alles dauon  so gehet das hautig daruon  nim denn denn außgetruckhten  der im duchlein bleibt vnd seud ihn in einem schon geleutterten honnig  oder wiltu das mit zucker anmachen  so seud denn auß getruckhten pertram in eim geleuttertem zuckher  lass vber khuelen  geuß oder thues den in ein schons vberlasurte geschierr  ob du gern wilt  magst wol gewurtz auch darunder mendt  so du einem zu eim prathen wilt geben  so nimb auf ein schussel geuß ein wein darahnn 
 sallssen von hollerpeer  machs allso  nimb zuet  zeittig hollerbeer  die wol schwartz seind  brocks ab dem stengl  thues in ein saubern hafen setz zum feuer  laß sieden  schau gahr eben daz nit anprin  truckhs durch ein geuß dan wider in ein schons hefelein laß als lang sieden  biß dickh wierdt wie ein khoch  wil dus suß haben  so thue zuckher oder honnig darein  laß lanng darin versieden  behalltts  gibs  auch zum brathen  es ist guett zu schwartzen essen 
 paissellbehr safft  man nimbt auch saurach  die seud gleich also  daz ist vast guett  die vbel durst in kranckhheit oder sonst  magst dus auch wol sues machen mit honnig oder zuckhers ab 
 biern machtt man auch ein  dunst sie auch  daz eines weich werden  besteckhs mit negelein zimetrorn  seut ein zucker oder honnig daran  laß darin stehen iij wochen  sein darnach guett 
 hagenputzen wachssen an rossen= baumen  schneit die korrnnlein herauß  seudts auch in honnig oder geleutterten zuckher  schlehen machtt man auch also ein  wie zitweben  vnnd anndters machtt mann auch mit zuckher einn etc   

  sallssen von gruenen kreutern  nim die aher die etwann spann lang seind  so= mann korn gesehet hatt  schneits clein  stoß ein in einem mosser weich ein beths ruckhens oder weisse semelschnitten in essig  stoß darundter  geuß denn wein oder essig daran  treibs durch geuß aufs saltz in ein schussel  thue ein zucker darein  vnd pfeffers  magst ampfer krautt nemen khren krautt  ehe es gar groß scheust  im winder magst wol schne abscharren an grunen korn lassen vnd sallssen machen 
 ain sol von mandtel  der neme mandel wie vil ehr will  stoß oder mahls  seichs durch ein duech  schutt das in ein hafen zwierlen daz mit einem holltz durcheinander  geuß die milch kalld darauf  thue zuckher drein  das dickh daz in dem tuch bleibt  muß zusamen formen wie ein igel  laß im gefeß ligen  so seicht es sich aus wierd  einem igel gleich  so besteckhs mit mandel oben vber  daz seind die borster  mann mags ferben oder vergullten die mandel  nim etlich zuckher drein 
 manndtell kasz  den mach also  nimb ein mandelmilch  die gar schon gesigen ist  must auf ein pfundt mandel  voll vier loth hausen blattern haben  damit mans sterckht  mann muß am ersten die hausen= blattern im wasser sieden  vnd mit den selbigen wasser mustu die mandel milch durch kleiben  etlich machens  nemen den mandel dickh  doch durch= geschlagen dardurch ein sublein gehet  aber geet vngeren durch  oder durch ein pfeffer pfan die mit kupffer sej  mit hausen blettern gesterckht etlich zucker darein  seudts also lanng alß zwey ayer denn so geuß in ein form  da man die ayer khes eingeust  setz do es keld hatt  so gestehets so es  gestanden ist  mustu den mandl vndten inn ein heiß wasser haben  so gehets geren herauß  richts an auf ein schussel  vnd geuß ein kalld mandelmilch daruber  darff nicht mit hauß besteckht sein  geuß souil milch  das nichts vber den kees gehe  so sihet man den forbin dess kees  nimb etlichen zuckher 
 ain rotthen krebssen von mandl  wildtuß roth machen wie ein krebssen  so seud pettersill dasselbig wasser mueß auch gesterckt sein mit hausen blattern damit muest den mandl durch treiben mueß ein formb haben in massen wie ein krebss  geuß darein  laß stehen  gleich wie den kees  richtts den ahn auf ein schussel  geus ein mandelmilch daran  must auch den zuckher nit sparen  wen duß in form geust  gieß vber die gesterckhten mandel  so laß aber khaldte  geuß nit heiß darein  es gestehet sonnst lanng nit 
 ein reindl von mandtel  so nimb ein guette dicke milch von mandel in ein reindel oder scherblein  darundter ein geribne semel als vil es dickh wierdt  meng es mit saffran vnd guet lindem gewurtz  vnd zuckhers  setz auf ein gluett laß sieden  daz truckhen wierd  wens dich dunckht  es hab sein genug  setz daz scherblein auf ein schussel  so ist es bereitth 
 gegossen stern von mandel  machs also  geuß weiß manndelmilch  die gesotten ist  vnd gesterckht mit hausen blattern  dass vber khallttet ist  in einer zinen schussel laß ge= stehen  so es gestanden ist  so schneit darein  geuß ihn stern weiß  auf roth  plab oder gelb 
  pfifferling von mandel  nim geriben mandel den man in eim reibscherben abtreibt  mach in ab mit zuckher vnd rosenwasser das es fast weiß wierdt vnd dich pleib  truckh denn selben manndel in ein form der pfifferling  laß den mandel oben zum stihl wider herauß thue den fein in ein schussel  geuß mandelmilch daran 
 gesulltzt manndtel  gesultzt mandel mach also  nim hausen plattern die verseude im wasser  nimb denn pettersill hackh in gar clein  nim dan den dritten theil der mandelmilch darunder  zuckers wol ab  das wierd grunfarb  nim den dj zwej theil die seud in einer pfannen zuckers auch wol ab laß sieden  in einer pfann  seudts ein theil weiß auf einr pfann  dann daz dritteil mach gleich gelb  daz grun geuß auch auf ein pfannen laß gestehen so hastu drey farb  dann so hebs in ein heiß wasser  sturtz vber auf ein schenes breth oder banckh  schneit es dan gschachtt  leg es auf die schussel ein weil weiß ein weil gelb ein weil gruen  das die schussel vol  wierdt  gibs dann auf denn tisch 
 mayen schmalltz von mandel  so nim geschelt mandelkern ein wenig weiss brots  stoß das in einem mosser  auß dem selbigen mach sinwelle aier  verbs an die statt  vnd in der mitt legs in ein pfanne  geuß ohl darahn bachs  so wierdt es gleich ayrn im schmaltz  oder  mach ayer darauß schneits nach der leng von ein annder  vnd verbs an der statt  da der dotter ligen soll  legs in ein schussel  wie sonst hertte aier geuß fur den essig ein guetten wein oder rein= fall  muscatell  schneit ein gruenes kreut= lein darauff  gibs dar etc 

  bachen wurst inn der fasten  machs also  hackh feigen vnd mandel vnderein= annder  thue ein wenig weixsel salssen daran  vnd weinbeerlein welchs zwischen den henden auf einem melbigen preth  inn der gestalltt der wurst  zeuch dieselbigen wurst durch ein apfeltaig  bachs  gibs auf einem krautt 
 ein geweichtts inn der fastn  nim geschelten mandel  den hackh clein  reibe den halbe mit saffran  legs besonnder in ein schussel weinbeer  die wol erklaubt  leg auch besonder in ein schussel  nim denn allerlej visch  nur parmb nit stoß die in einem morser  geuß auf ein fladen  schieß in offen  daz es pach  so seind die guet zuessen 
 ein mandtell schotten zumachn  nim mandel alß vil als du wilt  stoß wol in einem mosser  nimbs in ein reib scherben  vnnd treibs so lanng  biß es sich zwischen den henden zu  zusammen lest pallen  must immer dieweil du reibst zu dropflen ein wasser  hast aber nicht ein reibscherben  so mahls in einer mandelmilch  inn der dickh wie ein koch  nim dan den mandel in ein pfanen mit ein wasser  darin hausenblattern gesotten  seind vnd vil zucker  seudt in so lang als zwey  hartte ayer  thue sie dan herab  so er khuelets so schlag in dan auf ein zinen schussel  fein hoch wie ein schotten  so gestehet er  geuß ein dunne mandel milch daran  etlich vber siedens  etlich nicht aber ich habs vbersotten  vnd wider kalltt lassen werden  vnd angemacht mit zuckher  ich hab auch gesehen  daz man in den mandel zu schotten auf denn tisch ein halb mas rainfal gethan hat  nim kain hausenplattern  sollchen schotten mag man auch in ein formb eines keess machen  weinbeer mag man auch vndter denn schotten nehmen  versucht durch elisabeth maudnerin etc 
  marcipan  nimb geriben oder gestossen mandel  der gar clein ist  so er gestossen ist  so nim schmeckent rosenwassr da wiert er weiß von  thue schier alsvil zucker darein alls mandel  nim der oblatt  vnd die leg auf ein babier darnach thue den marcipan  groß wilt machen  so nim die oblatt darahn es hast aneinander  sonst zu grossen marcipan ist ein oblatt zu clein  nim dan ein ring  er sej hultzen oder eisern zwerchen fingers groß  setz auf den zu= sam gemachten oblatt  schneits nach dem ring vmb vnd vmb  so wierd es scheublich  aber ehe du es abschneitest  thue den mandel in ring  gleich alls hoch der ring ist  gleichs fein an  zeuch dan den ring vber sich auf  vnd see auf den marcipan coriander pachnen enis  nim den scheuß auff ein hafen  deckh die man zu den pastetten pfannen hatt  scheuß aber papier  vnd pachs aber  inn der pastetten   pfannen  so lang biß fein herttlet oben vber wierdt  so nim dan die deckh auf die pfann schut es gemehlich abher auf ein schons prethlein gibs kalltt fur ein essen  oder an dem abent fur ein schlafftrunckh  ittem man macht aigen pfannen zu denn marcipan  dorffent nit so hoch sein als die pasteten pfannen  mueß ein keßler oder kupffer schmidt machen ob aber einer ieder selben pfannen keine mocht haben  so sol man sonst ein pfannen nehmen  vnd mit speurlein ain gatter darein legen  vnd den marcipan drauf legen setz die pfannen darauf entbohr das nit gar auf der gluett stehet  thue ein hafen deckh drauf mit einer gluett guf die pfann  etlich nehmen der vber den mandel auch ein oblad  aber es dunckht mich nach besser sein  es sej oben bloß  vnd mit confect vber sehet  mues eben drauf sehen  das es sich nit prenne 
  ein fast gutth mueß zumachen  so nim weinbeer  cubeben vnd mandel  einß so= vil alß deß andern  wasch die weinbeer  schel die mandel  auß den cubeben schneit die khonlein  nimb dann hackhs durcheinannder wie ein lung= muß  vnd nim ein hartte semel  vnd rost dj semel im schmaltz  nim daz gehackht auch darzu  geuß ein reinfal daran  gewurtz mit guettm linden gewurtz  vnd zuckers  laß also sieden ein guette weil  das dickh werd  dann so richtts ahn  so ist es ein fast guetts gemueß 
 ittem gesultzt mandel der farben hatt wie= vil du willtt weiß ist der mandel ann ihm selbst  gelb mach in mit saffran  grun mach in mit pettersill  roth soll man nemen auß der apoteckhen etwan nent mans farb duech  daz soll man sieden  so wierdts wasser roth   damit magst den mandel temperieren  aber hausen plattern mueß dabej gesotten werden  vnd wol mit zucker gemischt  gleich wie zu denn ayer kheesen  ittem braune farb mach also  nim geriben mandl vnd weixel sallssen darin wierd der mandl braun schwartz  so nim negel stup vnd wasser  daz in hausen plattern gesotten ist  seich die erbeis brue durch ein tuch  machs sueß mit zucker  es wierdt schwartzs 
 das erst buch  reetthe farb zumachen machs also nim wasser darin hausenplattern gesotten ist  daz machet daz sues  seichs durch ein tuech  nim dan rothe farb von einer geschwornen apotecken  laß das vor geschriben wasser khalltt werden  vnd die farb darein geuß es  balld gestehets  geuß ihnn was formb du willtt  etc   

  ein mandtel ziger zu machen der farb wie vil du willtt machs also  geuß die vorgeschribene aine in ein becher  laß gestehen eins fingers dickh  euß darnach mehr ein farb darauf  nit haiß  nur kalltt  oder es fleust inn daz annder  geuß der farb darein alß vil du wilt  biß der becher voll wierdt  so es also gesotten vnd gestanden ist so stoß den becher in ein heiß wasser  vnd balt wider herauß  sturtz den becher vber ein schussel  so hastu die farb all  schneid dan den gestossen mandel nach der lenng  so sihet men die farb all nacheinandter etc   
 gossen bluemen  item gegossen bluemen oder estrum machs also nim weissen mandel mit hausenblattern gesterckht in einer schussel  so es dan gestanden  ist  so schneid darein bluemen oder gewechs  thu dasselbig herauss  geuß in ein anndere farb ann der statt 
 gegossen wappen  gegossen wappen mach allso  geuß die feldtung farb in ein schussel  darnach schneit denn hellm herauß  geuß sein farb darein 
 ittem ayer in der fasten machs also laß dier ein hulltzen oder andern model machen  der zwej theil zusammen gefuegt sejn  allß ein model  da= rin man puchssen stein machtt  mit mandel oder mit nußol gesalbt  geuss gesterckhtten mandel mit hausenblattern  daz er gelb vnd suesse bleib  oder sej das ist der dottern zu dem ay  nimb darnach den dottern in denn model  geuß den gesterckten mandel inn denn selbigen model  da der dotter  innen ist  laß es auch essen  so vmb zeucht das gelb gibs  als herdte ayer  thue darein fur den essig ein maluasier  zucker fur salltzs 
 ein gethailltt muess inn ein schusseln von vier oder sechs farbenn  machs allso  nimb ein verzinten sturtz den man zusamen legt in vier oder sechs theil  daz er gerecht in die schussel  darein du daz getheilt muß wilt machen  setz denselbigen sturtz in die schussell  daz er an den boden der schussel ruer  vnd an allen enden v  anstoß  nimb di gemuß  roth  weiß  braun schwartz plab  geuß ein iedes mus an ein besonder orth  das sturtz in dj schussel  mach die musser alle in einer dickhen  vnd geuß einß so hoch als daz ander  in die schussel  zeuch darnach den ein gesetzten sturtz schlechtt vber sich  auß den gemuess etc 
  ein schwartzen igel von weinnbeehrenn  nimb ein pfundt weinbeer  waschs vnd klaubs schon  daz nichts vnsaubers darbej sej  schwail  sie in einer pfannen  so sie kallt werden  das sie druckhen sein  so stoß clein  vnd thue darein zimet= rinden  negel  zuckher  vnd saltz den  so nimbs zusamen vnd mach ein igel daraus  so er bereith ist so besteckh in mit negellein daz seind die porster  ein gulden muscadt in mund  so ist ehr bereith 
 ein rotthen igell  so nimb ein pfund feigen wasser daz mehl da= uon  daz es druckhen werd  vnd hackhs clein stoß sie in ein gewurtz  nagel  thue saffran drein so wierd es ballt  thue etlich zuckher  wen er clein gestossen ist drein  so schlachs zusammen mach ein igel darauß den besteckh mit negl fur dj borster  vnd ein feigen inß mauhl 
  ein feigen sulltzen  nim alweg sechs feigen an ein spiess  mach der spies souuil du wilt  seudts in eim kessel oder hafen  geuß gleich wein vnd wasser darein  nimb den brod vnd letzelten geriben  thue es im an die supen von denn feigen  honnig vnd essich treibß durch ein duech  gewurtz alles  vnd ferbs walls durcheinannder  legs ein reins faß wen du es anrichttest  so bestreu es mit weinber  gibs kalltt 
 ain beindel von weinbeer  nim mandel ein viertung  oder auf ein 1 2 libra als vil du wilt vberseuts  nimbs den heraus stoß  oder hastu ein stein so seindts besser gemacht wierd vil mehr drauß  vnd wierd die milch fein dickh  dan so seihe es durch ein sib  oder thuet aufs dickest so du magst  reib ein semel  vnd thues in dj milch  vnd nim dan weinbeer die klaub fein vnd wasch  thues in die mandel= milch vnd geribens brott machs in der dickh wie ein koch  gieß in ein reindel etlich salltz vnd zugesetzt daz reindel auf ein rluett schau das nit anbrind  thue oben drauf ein sidlichs gluettlein  so preund es sich hubsch vnd gibs warmb 
 manndtel formb machtt man allso  die mandel form es sej was woll  die mache man also  die mandel vber stoß ab in einem morsner  dan so nimbs in ein reib scherben das gantz wie ein dickher taig wierd  must immer ein wasser zu dropffen  reibs so lang biß das es sich zusammen lest ballen  solch pallen magstu acht tag behalltten zu mandel=  suppen  so nimb dieselben geribenen mandl treibs mit wasser ab  vnd seichs  mach also ein millch zu einem formb wilt machen  dreib es ab mit wasser  darin hausenplatter gesotten ist  streiche es dan durch ein duech  man muß auf ein 1 2 libra manndel vier loth hausenplettern ne= men  dan so du es durch gestrichen hast  so geuß das hausenplattern wasser in die man= delmilch  vnd seuts lanng  must vil zucker da= rein ver sieden  so es gesotten ist  so thues in ein kessel herdan  laß wol vber khuelen  hab ich gesehen  dan so sihe du daz du ein model hast von wax abgedruckht  mussen 2 theil sein  die salb mit mandelohl  vnd bind die selbigen zwej theil mit einem spabat zusammen  kehre das vbertheil vnnder sich  so must ein schei= ben haben ein plechine  daz muß in der mitten  ein rorlein haben  so nun denn mandel inn die form geust  so steckh das rorlein in dj formb  das nur souuil als visch schweiß gestehe  das du es in die scheiben steckhest es vil siedest auß der schussel vmb so es nun gestanden ist in dem waxen model  verlaß den spabat auf  oder hebs in ein warmbs wasser  ob es sonst nit gern gehen wollt setz dann also auf ein schussell man mags vergulden  setz an ein kuehle statt das nit zu gehe  so mans auf den tisch wil geben so muest ein kalld mandelmilch  darf nit mit hausenblettern gesodten werdten  in die schussel darin die mandel model ist  giessen  das der manndell aller auß gehet  das ist ein hofflich essenn heissen beschau essen etc 

  gebachen schnitten von ge= stossenen mandeln  nim vast wol gestossen mandel  das nit olig werden  treibs ab mit einem schonen wasser  schlags durch das eine dickhe milch werdt mach ein taig mit mehl  wie man sonst ge= zogen schnitten machtt  vnd zeuch semmel= schnitten darein  vnd bachs ab  ob du willt so magstu es zuckhern 
 das erst buech von mandl eine torttenn  nim mandel gestossen gar fast  tropfel nur mit wasser zu  mach den ein schotten schier als vil als der getribnen mandel  ruers durch ein ander  schlag ayer darein  daz inn der dickh wer allß ein kuecheltaig  etlich zucker drein vnd weinbeer  mach ein blatt von ayern  vnd   mehl  reibs mit einem wallger auf ein ander schlag die obgeschribenen full darauf  vnd laß in einer pastetten pfann bachen  oder inn ein backhofen nit gar zu lanng  wenn es sich aber vber sich baumbt  vnd hartt wierd  so ists gnug
 weinbeer suppen zu machen  nim weinbeer klaubs schon  stoß in ein ein morschner daz ganntz kochig werden  stoß ein rockens brott schnidel daran  treibs mit wein der sueß sej  darnach so gewurtz  alls zimmet rorn  negel muscat nim ein wasser vnndter den wein  so du es durch treibst  so ist es nit zustarckh krannckhen leutten 
 weinbeer mueßlein  nimb weinbeer  hackh sie klein  stoß in einem morsner  nimb beth semel  stoß auch darnach muß gar lang stossen  vnd so es gar lang gestossen ist  so schlags durch  seudts wider  thuet etlich zucker drein  gibs kalltt  aber kranckhen leutten soll mans warmb geben vnder dj weinbeer suppen  must auch wol zuckher nehmen  die weinbeer supen magst vber kuchlein vnd anders geben 
 denn dortten vnd mandel nimb ein halb pfund mandel so er rein gestossen ist mit rosen wasser so nimb darunder ein vogel spiess mit kumpf  ayern  laß gahr wol auß druckhen  nim zucker darein dreibs auf einer schussel durch einander  nimb ein lindts schmaltz oder ein putter auch darnach vnd mehr ein rosen wasser  mach dan auch ein platt von eim ay vnnd semmel mehl  schlags drauf  vnd streich auf ein annder  kreutzt alls vmb vnd vmb  nim dan ein ayr clar daz zerschlag wol mit einem zuckher   bestreich den tortten oben vber  vnd lass fein gemach bachen  das er sich oben vber prinne  gibs warmb  wildu es aber kalltt geben  so nim nit vil schmalltz muest auch 2 ayer anschlagen an die vogel speiß  vnd gestossen mandel so ists bereitth 
 das annder buch sagt wieman von den kuten obs vnd weixel kochen soll erstlichen von kuttern pastetten  machs also  schel di kutten schon  hols auß  als man den opffeln thuet  so mans fullen will  das nichts stainigs darin sej  das nicht zu dun sej  auch nimb zuckher  zimetrorn stupps inngwer  muscat stup  thues in den geschelltten kutten  vnd besteckh am ersten die geschelten kuten mit negl  zimetrorn  legs fein in den  pasteten taig  mach ein huttel von taig  daruber setz in ein ofen oder in ein pasteten pfann  lass i1 2 stund bachen  so werdens fein weich  vnd der zucker gibt ein supplein
 von biern mach in allermaß wie oben stehett das den so lang nicht bachen bedurffen mueß die piern an schelen vnd mit gwurtz bestecken es ist zu wissen  das eines die pastetten da= rein man die kutten oder anders darin ligen muß  nit leicht macht dan es sehe es am ersten wie man muß antreiben  es fuegtt nur ein starckh mensch hierzu  wen es muß starkch sein  man mag auch wol vor daz wassr vnd schmaltz ein feiste supen nehmen  sein rindern oder scheffern  wenn die feiste gibt  daz es bej ein= ander pleibt  vnnd starckh ist  etc   
  tortten von kutten vnnd biern  die muß man auch schon schelen  die kutten zu der 4 theil schneiden  muß auch ein taig nehmen wie vor steet  zum pasteten  dreib in auß ein annder  vnd aussen vmb vnd vmb peug den taig vber sich  daz ein raiff gewin in der hohe zweyer finger  schau das nit nider gee  darein lege die kutten gespalltten vnd wolgs auß einem taig in der dickh wie ein affen= mund  daz ist oben vber  thue gutts gewurtz darzu  auch thuen den taig zur dortten soll nit so gahr starckh sein alß zum pastetten  aber mit dem zeug mach in also dann mit denn biern machs gespalten vnd vber bachs am ersten vnd legs inn die dortten vnd zuckers wol  vnd mit lindem gewurtz  man muß heiß geben oben vber so schneit es fein ge= wehlet di full darauff darf nicht so lang bachen alls die kutten  etc   
  tortten von weichsseln oder ammerellen  die nimb thue denn keern dauon vnnd zuckers rein woll ein  vnnd thues in die dortten vom daig gemacht ein deckel oben druber vnd gibs warmb 
 schwartz tortten  nimb guett piern eine oder zehen  vnd prate die vnd seud die in einem schwartzen geschottnen wein darnach so treibs durch ein sib  nimb die dottr von 15 ayern vnd 1 libra mandel gestossen vnd durch ein sib treiben nimb souuil milch als der dotter sind nim ein 1 2 libra kuhl zucker muß= catnussen  vnd ein muscatbluet  zimetrinden ingber  neglin  thues alles durch ein ander dann nim ein pfann mit einem schmaltz ein tortten taig gib ihm hitz zu zeitten weniger   mehr oben vnd vnden mit einer heissen haffen deckh 
 tortten von opffelln  nim apfel hackhs gar clein  vnd druckh den safft dauon  vnd thue gutts gewurtz  vnd vil zuckher drein  thueß auf ein auß driben taig  wie zu denn vorigen tortten  schlags fein auf  wie man doch ein fladen machtt  vnnd wallg ein dunnes plattl oben daruber  daz zerschneit geweglet hin vnd her  vnd bach in ein weil nit zu lanng gibs khalld  zim= et roren stup soll man darein thuen 
 reindtell von opffelln  nimb von opfeln schneit guet opfeln in ein hafen geuß ein wenig suessen wein darein  treibs durch ein sib  schlag ayer darunder  wie vil guett zimbt thue ein zuckher drein  thue kohlen darunder  thue ein schmaltz in ein pfann  geuß die opffel drein  thue kohlen darundter vnd do= rauff  biß auf gehet  gibs truckhen oder gibs in einem supplein 
 schwartz koch von opffeln vnnd biern zu machen  nim sueß opfel  die schneit gar zu dunnen spelt= lin  vnnd bachs in dem heissen schmalltz ganntz braun vnd hacks gar clein  thues in ein dupfel oder pfann  geuß suessen wein darin  etlich zuckr seudts ein weil stipß mit lindtem gewurtzs  see enis in zucker bachen darauf  das magst du von biern auch allso machenn 
 gefulltt opffel zumachen  so nim guet opfel  nit zu groß  die nit fast sauer seint  schels nit schneits am ersten ein plettlein herab hol den apfel eins auß  doch  das ein raiff aussen vmb hero gehe oder pleib  nim etlich mandel stoß  thu es inn gesockht opfl darnach weinbeerlein  zimetrorn  stup ein zucker vnnd schlag ein frisch ay daran  full die selbig full in opffel  thu das plettel wider darauf  mach kleine spießlein die steckh darein  daz das platt auf der full bleib  nimb dan ein schmaltz  inn ein weitte pfann  laß heiß werdtenn  thue ein hafen deckh auch mit einem gluett drauf so brauchs  so es nun an hebt weich vnd gleich pe=  simbsen  zu wern  so hebs herauß  auf ein schussl wild gehren so mach ein wenig suplein daran  thue wol zuckher darauf  gibs am letzten ist ain guett essen  biern magst gleich allso machn  sihe  das nit steinig werden  ittem man mag opfel vnd biern ab dunsten das  man hallt nit fullt  sonnder ihm schmalltzs brennd wie oben stehet 
 dunst bieren mach allso  schel die biern  laß die stengel daran  bachs in eim heissen schmalltz  daz gantz braun werdten  thues in ein hafen  geuß ein sueß wein= lein dran  thue ein kumich  vnd ein wenig negelin stupp darzu  laß fein ab sieden  thue ein zuckr dran  ein gesottner most ist fast guett dar= zu  es gewind ein dickhs supplein 
 opffell gescherb zumachen schneid opfel vnd rosts in schmaltz so es etlich  gerost ist  so geuß ein suessen wein daran  daran nimb ein supplein von wildprett oder fleisch  daz nit versalltzen sey  gilbs vnd stups  thue weinbeerlein darein etc   
  ein eingehacktts wildtu ein eingehackts machen  so hackh die opfel  rosts vnd machs wie oben steet  von zwifel macht mans auch allso  man nimbt auch zu zeitten opfel vnd zwifel vndterein= annder  daz gibt man vber wildprett kuchlein oder vber wo du willt  magstu die gescherb habenn etc  
 bachen kutten zumachen machs also schneit groß kutten zu dunen scheuben thue dorauß die keern  vnd stein  legs in ein warm schmaltz  daz nit heiß sej  laß auf eim gluettlein stehen ein stundt  so werdens weich dann so nimb ein dunen taig mit wein vnd zucker gemachtt  zeuchs dardurch pachs ihm schmaltz also  das der taig gelb bleib 
  opffel zu bachen  man pechts auf vilerlej weiss  etlich machen ein taig mit bier gemacht  darin bezogen  man nimbt ein ay  auch dar zu  man macht in auch den taig ab mit wein  vnd zeuchs im mehl vber= pachs im heissen schmaltz  sie werdten feist  ittem wen du machst dortten von dem schwartzen koch  must auch ein platlein außtreiben  das schwartz darauf thun  vnd bachs darin wie ein annder dortten magst ihn mit zitweben besteckhen oder roethe ziernuß  die werden gar guett 

 ein fasts guetts muess das schwartz ist  schneide guett opffel inn ein hafen  vndt thue dar zu ein theil der rothen weyeln oder zwespen  auch ein guetten theil  die mollen von einer semmel  vnd geuß ein wein drahn   laß allso durcheinannder wol sieden  biß es fein weich wierd  so streiches durch ein siblein  oder duech  thue zucker darein  vnd guetts linds gewurtz  lab absieden  in einer pfannen  gibs kalld oder warmb
  das dritt buch sagt wie man von ayern  millch vnndt gemuß kochen soll  erstlich vonn ayer dortten  vonn ayer dortten  weiß dortten zu machen  so nim von 15 ayrn das weiß zerschlages mit einem wenigen salltz m nim souuil milch  alß der klopfften ayer ist  ein 1 2 libra mandel zertriben oder zerstossen treibs durch ein sib  thue es darnach alles zu= sammen  nim 1 2 libra zuckher  thues darein  vnd misch durcheinander  thues in ein pfann mit sambt einem schmaltz ein cleins taiglein vbers schmaltz das subtil sey  hitz es von vnden vnd oben mit einer heissen hafen deckh die wol heis ist
 tortten von reyss  seud denn reiß  vnd treib ihn durch ein siblein allß vil allß der mandel nimb souuil als  deß weissen von ayrn  vnd zuckers  wie oben stehet  so wierdts weiss wie die weiss dorten
 tortten von gruem krautt  nimb ayer  vogelspeiss  die laß gar wol auß drucken  nim guette kreuttlein  bertram maye= ran ein wenig bisem  das hackh gahr clein  druckh denn safft darauß  daz das gehackhtt kraut ganntz trucken sej  nim dan die vogelspeiss inn ein mosser stoß wol  schlags wider an dj ayer ein wenig sueß rambell ein wenig ge= riben semmel  zuckher  weinbeer  thue daz ge= hackht krautt darein  rueres alles vnndtereinanndter vnnd stips  gibs
 gemueß pastetten dotter mueß nimb ein halb maß wein  ein suessen  vnd 4 schnitten von einer semel subtil gepeet  seud es vndereinander dem suessen wein  so lang biß einer vber die stuben gehet  ruers durch ein annder  laß ein wenig khalltt werden  dan so nim 24 ayer dotter  ruers alles durchein annder  ein wenig saffran darzu  zwo hand voll zuckher  der weiß sej  vnd ein frisch schmaltz alß groß als ein ayr dotter  setz aufein gluett daz nit anbrin  ruer es mit eim loffel  wenn es dickh genug ist  so geuß in ein schussel laß khalltt werden  vnd ein wenig weinberlein dran  ruers durchein andter  machs ein  laß bachen  mann mag sollches gemuess warmb  auch in einer schussel geben 
 tortten von ayer gemußs  nimb ein guette oben  abgeraumbte millch thue aber souuil schmaltz oder putter  alß ein ay  setz vber ein feuer  inn einer pfann  vnnd  wenn es anhebt zu sieden  so nimb 14 ayer= dotter  vnd ein loffel voll semmelmehl  in die ayer geruertt ein gantz geribene semel  vnd wenn die milch anhebt zu sieden  so setz auf ein gluettlein  ruere die ayer gemach dorein  laß ein wenig sieden  biß es dickh genug sej nim ein hand vol zuckers vnd weinbeer  machs inn ein pastetten  vnd auf ein tortten lass bachen ein halbe stund 
 ayer kuechlein  nim 2 ayer vnd ein geribene semmel  vnd ein semmel mehl  vnd frisch zerganngen schmalltz ein loffelvol gesalltzen ein handtvol schons was= sers  daz der taig ein wenig dicker sej  alls ein straubentaig  vnd der ofen muß fast hindten heiß sein vnd schon auß gewischt  darnach geuß in die pfannen da man die kuchlein ein geustt  in den offen auf blossem herdt  laß ein vierttel stund  wenn dus auß dem ofen nimbst so schneits von einannder nach der praith  vnd nim ein frisch schmaltz oder buttern  vnd vmb= gossen ein wenig ein zucker darauf  vnd darein  allso heiß auf ein tisch tragen 
 gebrattne millch zumachen  so nim ayer  die schlag fest durcheinander  thue saffran darein  thue es in ein hafen  setz in ein siedens wasser  nit in den hafen gee  laß sieden biß das gestockht sej  darnach schutts auf ein weiß duech  schwenckh das wasser daruon  denn seuts hartt wie ein khes  dan so schneits wie ein aytter  stoß ihn ein spiess  brats auf einem rost  thue gewurtz daran  vnd begeuß mit schmaltz  vnd auf denn tisch tragen
  hamische kuchen zumachen  mach ein taig von ayern  auf daz herttest so du kanst haben  machs vnd wollge dune bletter drauß  allß ein pfann zelltten  bachs inn schmalltz  dann nim ein guetten wein halb souuil honnig  durchein annder  zeuch daz pachen dardurch  wen duß wilt anrichtten 
 tortten von gruenem kraudt  so nimb grunß krautt  berthram ist guett inn allen dortten  dann nim auch ein wenig piessen maueran vnd was dich guett dunckht  hackhs gar clein  nimbs rosts im schmaltz  vnd reib ein linden kees darumb der nit starckh sej  vnd schlag ayer daran  anß krautt  vnd ein khees  thue weinbeerl daran  stups  daz ist nur die full  nimb dann ein ay oder zwey  darnach du ihn  groß machen wild  vnd zerschlags gahr woll nim denn die pfann  thue ein wenig schmalltz darein  daz die pfann alle vbernetz sej  mit dem schmaltz  seich daz schmaltz glatt auß  vnd geuss das geklopfft ay inn die pfann  laß vmb vnd vmb lauffen  daz di pfann alle mit dem klopfften ay vberzogen sej  dann geuß die vorgeschribenne full in die pfann  vnnd setz auf ein rost  darunder schur ein zimlichs gluettlein thue ein hafen deckh daruber  mit einer gluett so gehets fein auf  darff nit zu lanng bachen  es gehet fein auß dem offen pfann  wen dus nur vnnden nit anbrinnst  gibs warm auf ein platt 
 ein tortten von vogelspeiss  mach ein dortten vogelspeiß  die laß gar truckhen auß seihen  nimbs dann vnd stoß wohl  in ein morsner  schlag 5 oder 4 ayer da= ran  thue ein lintz zerlassens schmaltz drunder eins halben ays gros  nim weinber zucker  etlich darundter  vnd vber zeuch auch ein pfan mit ein klopfften ay  wie vorsteet  vnd backs gleich wie ein andters  vnd gar kuel  thue es dan auf ein blatt  see ein confect drauf  magst wol mit zitwer bestecken  warm gibs auf ein disch 
 basteten von ayern  so mach ein lehen pastetten taig  wie es vor angesetzen vnd scheuß in ein backhofen laß nur so lang drin das erhartt vnd nit lau sej  nim dan nur etwo auf ein tisch 6 ayer  vnnd zerschlags geuß so= uuil dran alß der ayer  nim ein loffel vol semel= mehl vil zuckher vnd weinberl vnd geuss in dj vberbachen pastetten  scheuß wider in offen  so gehet es hoch auf  wirtz hubsch  rogl darff nit zu lang  bachen  gibs warmb  ist ein hubsch essen  gibs auf ein blatt zuckher drauff 
 ein ayermuesz zumachen  so nim daz clahr von zehen ayern  zwiers oder ruers rein ab nimb ein suessen milch raumb  laß dann in einer schonen pfann sieden  vndt geuß daz clahr vnndern raumb  laß nit zu= lang sieden  so wierdts musser thue edlich zucker darein vnndt gibs warmb  so mans aber gesteen lest  auf einer zine schussell auß gegossen hastu ein gesultzte milies  daz gibt man zum letzen gern auf denn hoch zeitten oder sonnsten 
 schusselmuesz zu machen  so nim auf ein tisch  funff ayer zerschlags vnd nim wol zweir souuil guetten suessen milchraum  thue ein zucker darein  saltz zu massen  vnd netz ein schussel mit neu zerlassen schmalltz geuß die kalltten ayer vnd raum darauff ein nim in ein haffen ein wasser  setz die schussel ver= deckhtt auf denn hafen  so wierdt es fein vest  auf denn seitten  des hafens so es fein fest wird wie ein sulltz  so hatt es sein genug  vnd ist ein lindts guetts essenn etc 
 mann macht den schussel muß auf ein form also nim ayer vnd raumb pren zu massen ein mehl  da= rein  geuß ein die schussel setz auf den drifuß rost vnd thuet ein haffen deckh ein zimlichen gluet= lein darauf  so bachtt es sich fein  thue der schussel nit zu haiß  so es rosch wierdt  so hatts essen gnug  etc 
 auff ganngen reindtell  machs also nim 8 ayer vnd vil alß der ay her  guetten raumb  salltz ein zimlich  thue ein  loffel vol weitzens mehl darein  vnd nim ein pfann  die man offt zum schmaltz braucht hatt die nit leicht ist  vnd hitz ein schmalltz darein nim gar vil vnnd geuß ayer vnd raumb darein setz auf ein rost  vnd ein hafen deckh mit gluet darauf  laß also backhen  so brennd es sich oben vnd vnden an  so machn anrichtten will  so thue die haffendeckh herab  daz es sich von der pfan schelt  daz koch sturtz denn die pfann vmb auf  ein schussel  so felldt daz reindel herauss  thue zuckher darauff  gibs allso auf den tisch 
 ein gehacktts koch zumachen  so mach ein taig an mit ayern  wellg in fast ab  vnnd hacks dann clein  must stetts mit ein wenig mehl zu stauben  weil du dran hackhest  hackh als clein  wie ein reiß kornl  dasselb thuet ein=  weil außeinannder  daz vbertruckhnet  kochs den inn einer siedenten millch  gibs ob du willt  seud biß dickh wierdt  gibs dar etc  
 hainbs koch zumachen  nimb 3 ayer auf einen disch  zerschlag ein wenig milch darunder  darnach nim ein mehl nit zuuil vnnd setz ein milch vber in ein pfann  daz seudt vnd geuss das taigl darinn ruers stetts  daz hasen werd  seudts nit lanng stost sich sonst  thue ein triegeth oder zuckher darauf  ob du  gehren willtt etc  
 ein trosetzt koch zumachen  mach ein taig mit 3 oder 4 ayern  setz ein gutte ringe milch in ein hafen  zerlaß ein knollen= schmaltz inn die milch  so die milch seudt  so  geuß denn tayg tropfflich in die milch  biss   dicklet wierd  thue auch ein zucker darein  wil= duß suß haben  gibs darahnn 
 scherbel koch mach allso  nim ayer vnd guette milch vnd mehl  zwierß durch= einanndter  thue ein schmalltz in ein pfann geuß inß heiß schmaltz  hebs vber ein feuer  biß dickh wierdt  so setz dann auf ein gluett  thuet ein hafen deckh mit einer glutt darauf  so seud es es sich fein rogl  so daz schmaltz herauß seud  so hat es sein genug  gewint guett primbssen  gibs in einer pfann 
 zettelemueß zu machen  so mach gar ein vesten taigkh an  den treib gahr dunn außeinannder mit einem wellger  vnnd schneit in gar clein zettelt wie ein krautt  vnd stra ein wol muß ein ander  das fein hertlet werd  vnd kochs fein also in einer schussel gewehlten milch raumb  seuts allso  vnd zuckers auch  mann gibts auch fur ein krautt  oder fur ein muss 
 buttermuß mach allso  mach von zehen ayern ein vogelspeiß  thues in ein seichtte pfann oder reitterl das fein truckhen auß seihet  nim dann halb souuil sussen guten puttern  stoß vnd thue vogel speiß darzu  dreib es durch ein seichtte pfann  gewurmlet auf die hoch  zuckers gar woll  gib es vf dj letzt fur ein etc 
 ein durchtribenne milch zumachen  mach ein guette ehind vogel speiß  nimb ein guette millch  die setz vber  vnd nimb ayer alls vil du willtt  die koch gar clein ab  so die milch thuet  allß wolls wallen  so geuß die ayer darein  ruers fein sittlich zusammen laß auß seihen  vnnd treibs affter durch ein pfeffer  pfann fein auß korfelt  nim dann gar ein guette millch  die wol zuckert  geuss inn daz durchtriben ayer schottel gibs kalltt fur ein nacht essenn 
 ein gesodens koch zu machen  nimb ayer  3  4 oder funffe  zwirs gahr= wohl  nimb ein wenig milch darunder  ein zucker  weinbeer  schmaltz ein vberlaßsiertten hafen geuß die klopfften ayer ayer darein  verpints mit einem reinenn duechlein  setz in ein sie= dens wasser  laß sieden  so wierdts fein als zu einem stockel rogl schau offt dar zu vesten  aim ersten so daz ay zerschlagen ist  schlags durch ein sib   kumbt der vogl dauon  man heist daz essen ein durchschlegl  kindt betterin muß man fur dj milchraumb ein fleisch suppen oder arbeis= brue nehmen 
 ein ayer gemueß zumachen  nim ayer alß vil du willt  zerschlags fein wol nimb ein wenig schmaltz vnd ein pfann  geuß dj klopfften ayer drein  saltz am ersten  rurß auf eim gluttlein ab  reib stetts mit eim loffel in der pfann  das nit zu vberig dickh wurd  daz gib in einer pfannen  ist sein aber vil so riess richts auf ein schussel ahn vnnd steups 
 ain guetts haidel zumachn  so nimb auf ein tisch 4 oder 5 ayer  zerschlags  zwier souuil  oder nur ein guette millch  salltz schneits dann gar dunne schnittlein gar auf das dunnest vnd clein in die ayer vnd milch  nimb  ein pfannen  die nit leicht sej  geuß darein  setz vnd schur ein gluettlein  vnden vnd oben drauf  ein hafen= deckel mit gluet  so last es sich fein huett sein  daz es sich nit anbrenne  so es nun vest ist  so sturtz auf ein schussel  so ists ein feinß reindell thue ein zuckher darauff etc  
 ein anndter  nim ayermilch  semelschnitten wie ob stehet  nimb ein wenig schmalltz in ein pfann  geuß darein  vnnd ruerß zusammen  gibs auf einer schussel  muß nit zu lanng sieden  ist ein guts linndts essenn etc 
 ein guetts hardl mit wein  nimb auf ein tisch 8 oder 6 ayer  vnd ein maß suessen wein  vnd klopffs durcheinannder  saltz brockh etlich peeth schnidten darein  vnd geuß in ein pfann  darin ein wenig schmaltz ist  setz auf ein gluett so wierdts fein dickh  muß darnach wol sieden  daz mag ein kindtbetterin oder al aderlesser essen 
 schnemillch  nimb ein suessen raumb in ein hafen  schlag in mit einem spieritel das feimbt  hebt den selbigen fein herauß  auf ein durch schlagkh  oder saubers reindel  so du nun vil feum hast  nim 3 oder 4 betthe schnitten semmel  geuß das raumel drauf see weinbeer darauf  daz er hoch hauffig sey  es zergehet nicht  wennß ein 8 tag steet  gibs also dar wen man mit dem loffel auf denn faumb greufft hebt eins nichts  ist fur abentheur ein essenn  aber auf die schnitten ist es guett  must die milch wohl zuckhernn  etc   
  tockhen millch zu machen  so nimb ein guette millch die neu gemolckhen sej vnnd setz das warm stehet  vnd beiß mit einer beiß  damit man keeß mit beist allß groß zu einer vierttel milch alß ein bon oder darnach die paiß guett ist  so es nun gesteet  so muß manß schon herauß heben  mit einem feimb loffell  auf ein deckh die do ist mit streu  gemachtt  sturtz die deckhen fein zusamen vnd schwers so sitzt daz wasser fein dauon  vnd sturtz auf ein blatt nimbs an ortten mit einem messer  ab  das fein eben vnnd viereckhet auf den blatt ligtt  wie ein letzelltten  sehe zuckher darauff etc   
  gesulltzte millch  nim ein suessen milchraumb  wall in inn einer pfann  geuß in dann in einen schonen hafen  vnd nim daz clar von zehen ayern  daz zerschlag sein wol  vnd geuß in die siedente milch vndt ruers gahr statt  musts nit lang sieden  wens mußlet wierdt  so ruer ein zuckher darein salltz ein wenig  richts zusamen auf ein zihn schussell  so gestehets von den dottern  mach ein ayer schotten  den thue in ein formb so ehr auß seuchtt  thue in inn die mitte  geuß erst die sulltz daruber 
 ittem man mach ein ayer schotten  thut in in ein formb  eines visch  stehet gar woll  magst in mit mandel besteckhen  vnd gutte suesse milch geuß daran  ist ein guett essen  auf die nachtt am letzten 
  tauffte millch  nim ayer allß vil du wilt  zwier souuil raumb  ruers in ein hefelein durcheinannder  vberpint den hafen  versetz in in ein siedent wasser  so es zu= sammen seudt  magst dus mit einem loffell ausser heben auf ein schussell  gibs warmb thue ein zuckher drauff etc 
 ain guett ayer gemuess oder dorttenn  so nimb ein grieß oder mehl  vnnd geuß durchein= annder  brennß im schmalltz wol ein  nimb ein groes nimb acht ayer auf ein tisch  zerschlags sein wol  vnd nim ein suessen milchraumb darundter vnd geuß ann  denn einbrenten grieß oder mehl  seud daz es ein dickhs muß wierdt nim dan wein beer darein ein schmaltz gehitztt sej  darein geuß das vorgeschribenne koch  setz auf ein zimlich gluettlein  vnnd hitz ein hafen deckh thue es auf die pfann  vnd leg auch ein gluettlein auff die hafen deckh  so breunt es sich vndten vnd oben  laß also langsam bachen  so dus an rich= test  so sturtz die pfannen vmb  so felltts fein ganntz herauß  zuckhers  gibs dar muß dickh sein bereithel  so wierdts gleich wie ein dickhs schmalltz koch  permeister hannß schatzmeister diener 
  das vierdte buch sagtt von allerlej fischen  wie mann sie kochen soll  erstlichen von einem ge= prattnen kapen  wie der inn der fasten zu machen sej  vonn vischenn  wer inn der fasten machen will ein brattenen karpffen  der laß ein hulltzern model machen  oder graben darein  zwej theil gegen ein annder ist  allß ein khapen formiert so mann ein taigkh gegen ein annder druckht  so nimb fisch  thue dj greth vnnd suppen dauon hackh das breth vnndtereinanndter clein vnd gewurtz  vnd ge= wurtz es gar wol  denn schlags in den model darin seudts biß es bej ein annder bleibt  darnach  prats vnd spickhs nit horgtem pratt etc  
 willdtu machen ein rhe= pratten inn der fasten  der neme groß fisch welcherlej das sej  thue die greth vnnd schuppen dauon  hackh das pratt gar clein  reib ein semelbrot darundter  vnd gewurtz gahr wol  machs zusammen mit nassen messern auf einer an richtt inn denn formb alls rehs bratten  legs in auf ein pfann  vnnd erwalls  steckhs ann ein spiess  spickhs mit gruenen kreuttlein vnnd hechtten bretth  so wierst gleich wie ein rahe brattenn etc  
 bastetten von vischen  vorigen pastetten die mach allso  salltz baß allß die andern pastetten  mit dem wilprett  nimb souuil inngwer  allß pfeffer  ein wenig weinbeerl  laß ein stund bachen  brachsen bastetten mach auch allso  oder die prott visch oder dj karpffen die gantz seind 
 von schwartzen karpffn  die pastetten  so schneit in zu stucken  mach ein stuckh nach dem andern eingewurt vnd gesalltzen vnd eingelegtt mit demselbigen gewurtzs allß die andern visch vorgeschriben darzu ein wenig allerlej gewurtz ein wenig zucker  weinbeerlein  lemonien  ein wenig visch schmaltz auch denn schwaiß von denn karpffen  ein wenig mit wein vnd essig abgeruert  alls mit einander eingossen  zu deckh  laß bachen  zwo stund alle pastetten mach auch all so etzliche nemen vor denn essig suessen wein  vnd fur lemoni einn   zwiffel auch weinbeer  laß gleich so lanng bachen  allß die anndter 
 von haiß gesottnen vischen  der die fisch wol vnd guett will sieden  laß die visch nit lanng abgeschlagen sein  setz in ein wasser  in einer pfann oder kessel  vber vnd guetten essig  vber die visch  salltz daz mug ein kosten haben  so das wasser  seudt  so schutt die visch mit dem essig inn die pfann  laß frisch sieden  darnach die fisch seind  darnach dorffens siedens  so der feimb weiß ist  vnd sich der gratth vom bratth lest scheelen  so haben sie sein genueg  etc   
 die aschen bedurffen fleissig siedens  sie werden gern weich  so ists  guett daz man wen sueß wasser inn die pfan nehm oder doch hab wein vnd wasser  es thuts wol ein schlechtter wein an die visch  geuß guten essig dran  vnd salltz  so werdtens hubsch hartt leg auch die kurtzen stuckh am ersten ein  immer ein guetts rorsch feuer darunder 
 die karpffen  nimb die karpffen  vnd geuß denn essig druber  das sie sich ganntz abschlagen  nim essig  salltz schuts also inn daz siedent wasser so sie sich bej den karpffen auf thun  oder der ruegen hertt wierdt  so hannd sie sein genug etc 
 pfrillen  die pfrillen muß mann zu massen salltzen vnd auch denn essig  bej zeitten dran giessen mann darff nit lang sieden  etlich essens gern  allso  wenn die prillen gesotten seindt  so richts auf ein zine schussell oder blatten ahn  nim ein wenig essigs laß ihn wallen  geuß vber die gesotten pfrillen  vnd inngwer stup darauf  vnnd brenn ein schmalltz darauff etc 
 ein einbrenntts arrbeiss muß machtt mann allßo  machs auch allso  laß schon arbeis mehl machen setz in einer guetten milch inn ein hafen  zum hertt  vnnd brenn ein arbeis mehl inn einem schmalltz  vnd thues in ein siedente milch  ruers wol durchein anndter daz hasen wierdt  thue ein zucker darein  saltzs  wenn dus anrichst  magst ein schweinen schmaltz oder speckhlein darauf thun  gibs fur ein krautt  sollches  mueß auf hochzeitten oder ladtschafften ist hofflich  ittem mann seud auch weiß arbeis ganntz in einer schweinen brue  daz nit kochig siedtent  die gibtt mann auch fur ein krautt  das die brue dar rinnen ist etc 

 gruen arbeiss ihnn scheeffenn  grun arbeiß in scheefen kost kochtt mann auch fur ein krautt wennß etlich groß sein inn denn haffen  vnnd doch noch nit gelb  so hebels auß  vber seuts auch in einem schweinem fleisch  geuß ann die arbeiss arber sein must gahr balldt gesotten  nimb dann auch ein speckhlein  das schneid  cleinn  roests darein  vnndt gibs allso dar  das sie nit druckhen seinndt etc  
 notta dise zwey nachuolgendte geschribene essen vff denn zweyen blettrn sein alle hieuorn am ersten kochbuch zu finden die sein gezeichtett mit numero  244  vnd so fortt ann  wie zu sehen   eingelegene pletter ihm kochbuech  vneingebundten gewesen  darinnen ist nach vollgents geschriben  244 auff ein anndtere weiss mann soll nehmen die kreutter im sommer  soll mans frisch abbrechen nimb ein schons leinen duech  hackh das schon auf im graß  trucks auf die kreutter  laß tag vnd nacht drin ligen trucks auß  vnd derss im bachofen  nach dem brott  wenn mans nutzen will  so baiß die durren kreutter inn wein  stoß ein brott darzu  gwurtz wie die anndternn 
 245 pettersill krautt stoß auch gahr wol  geuß ein essig daran  laß lang stehen  trucks auß  zuckers  gibs vbers fleisch oder zu pratens  mann gibts vber schepen schullttern oder limmern piegel khalltt 
 247 trisineth zumachen  nimb zwej loth weiß inngber  vier loth zimetrorn   der lanngen ein halb loth muschkatbluet  machs zu pulfer  nimb zwier souuil zuckers alls der wurtz  wildtus dann nit sueß haben  so nimb desto weniger zucker  oder willdt dus sueß haben  so nimb desto mehr  ist guet  zum gebetten schnitten 
 250 gelbe letzelltten  nimb ein rockhen mehl das nit kleihig ist  seud auch honnig gar schon  laß es vber schlagen  vnd mach ein taig an  in massen alls der dickh wenn man ein laib zube= reitt auß wierckhst  thue ein pfeffer stup darein ins mehl  laß ihn 3 oder 4 wochen stehn  so wierd ehr fast guett  so du ihn bachen wilt  so muß man lanng ab= zachen  das er ganntz zehe wierdt  vnd nimb im arbeit gewurtz darein  wenn du den guett wilt haben  vnd bach ihn ett wann nach einem broett inn einem bachoffen der nur gar heiß sey nicht zerschrunden so ehr sich ein hebtt vnndten vnd oben breunt  so hatt ehr sein genueg 
  willdtu aber guett krapffen von manndtell bachenn  so nim mandelkeern geschelt  stoß gahr lanng inn eim morscher  geuß immer ein tropflein rosen wassr zu  so es nun ganntz gestossen ist  thue wol ein zuckr drein  nim dan zwier gebachen taig  welger dunne blet= lein  thue ein mandel ein halben loffel voll auff das blettlein  sturtz vber wie ein krapffel  da= rein man kees fult oder sonnst fulltte thuet krentzels vmb vnd vmb  leg ir etlich der krapffen auf ein ba= bier  scheuß in offen  bachs ein weil nicht zu lanng  sein fast guet krefftig zuessen  ist hofflich gueten leutten fur zu tragenn 
 253 weinbeer sallssen zumachen  von denn cleinen schwartzen weinbeer  wasche dj wein= beer sauber  hacks gar clein  stoß darnach in eim morschner  weich ein brott semmel inn rainfall  stoß darunder  schlags durch mit reinfall  wen du zwey pfund weinbeerl nimbst  so nimb auch ein  halb pfund zucker darein  ist er schon weiß  so darffst in nit leuttern  stoß ihn nur clein  vnd thue in hin ein  vnd ein vierttellein reinfall  vnd ein  schnittel brodt ab einer pfennig semel  laß also sieden thue es ein rueren  daz schier halb ein seud  dann so thue es her  vnd gwurtz mit inngber  zimetrinden  vnd muschkatbluet oder laß vngefehrlich so lanng sieden biß daz es dickh wierdt  daz mans auf ein schussel geuß zum bratens  sollche salltzen dorffen die kindbetterin essen zum gebrattens 
 255 vmbertum mueßlein  mach allso nieb deß vmerdumbs ein wenig  mach ihn zu mehl damit mach ein teiglein mit milch ein duns  setz ein gutte milch inn einer milch in einer pfannen vber  geuß diß teiglein darein ruers fein  seudts wie sonst ein milch solchs muß ist krancken leuten die ein bosen kopf haben guett  es sterckht das hierrnn  mann brauchtt denn vmerdume sonnst vill 
 
