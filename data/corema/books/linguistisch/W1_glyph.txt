  von manigerlay geproten des ersten von hecht praten 
 dv solt nemen hecht vnd slach die auf vnd tue die great dauon vnd den swais von dem hecht mues du habn so wirt es swarcz von  hastu sein nicht genueg so nym leczelten schifflen die solt prennen das sie swarcz werden vnd lass kalt werden vnd lass klain stossen vnd slach die durich ein sib vnd nym dann ein wein vnd leg die leczelten darin vnd hakch mit den vischen klain das tue du zu maszen daran vnd nym ein roken prat vnd reib das klain vnd mach es durich einander mit dem visch vnd leczelten vnd gwurcz es wol vnd tue nicht saffran daran nym nu das merer tail der visch do mach von dem visch do mach ain praten von vnd stekch den praten an den spis vnd nym ain arbais prue die tue in den chessel vnd do leg den praten in vnd laz in sieden vncz an die stat vnd la in auch nicht versieden vnd der mach zwen oder drey das er sich auf ein schussel verge vnd nym mandel vnd sneid in noch der leng klain vnd spikch den praten domit vnd stekch gancze negel auch darin do wirt es gesmach von nu sol man 1 2 weinper habn die sol man reibem klain mit weachlischen wein sol man sew durich slachn vnd zuker vnd ander gut gew= urcz das sol man darczue haben vnd gib in hin 
 ein geprotns von rephuner hais dir grabem zway holczer in der formm zwaier rephuner wenn man die zu samen drukcht das es formm macht als ein rephun nym visch vnd tue die gret daraus vnd die schuebem dauon vnd hakch die praten vndereinander gar klain vnd wurcz es wol vnd sewd das gar wol mit den hoelczern daz hat ein formm als ein rephun das prat vnd spigks mit grun hochten praten vnd gib es hin 
 ein broten  rehen
 von
   nim grosz visch welicher lay das sein vnd tue die gret daraus vnd die schuebem davon vnd hakch die praten gar klain vnd reib ein prat dar= inder vnd bewurcz das wol vnd mach zusamen mit nassn messernn auf der anricht in der form eins rechpraten vnd tue das in ain phannen vnd erwells darnach vnd nym spis vnd stos in daran vnd spikch in mit hecht praten das wirt ein rechpraten vnd gib  es hin 
von weissen geproten huner fremde geproten rephuner wearn auch gut ein fremde salsen darczue du vindest es aber da nicht nim das weisz von den ayrn vnd zeslach das wol vnd ein winczigs melbs darinder vnd begeus sew do= mit vnd tue sew wider zu dem fewr vncz sy ger= ech werden sy schulln vor gevvlt sein mit weisser vvl
 von raten huner nim ayr vnd saffrawun vnd mel vnd sol dem tun als vor vnd gewurcz wol gib es hin sy schulln vor gevvlt sein mit roter vvll
 von grun huner nim petersil vnd reib den mit ayrn vnd saffran vnd mel vnd gewurcz wol vnd slach es durich ein tuch vnd tue dem als dem vorigen
 von swarczn huner nim leczelten vnd prenn den wol vnd legn in ainn morser vnd stoesz in klain hastu nicht leczelten so nym henyg vnd semel mel vnd prenn das in ainer phann vncz das es swarcz wird vnd loess kalt werden vnd slags durich ein tuch mit ayren vnd pegeus die huner wann sy dann gepratn sein so sol man sew spikchn mit negelein die swarczn mit gulden neglein die roten mit silbren neglein die grun mit silbren vnd mit gulden
 von gespikchten gevvlten alten huner eines fremden sins zv allem gepraten huner muest du zu yegleichem ein besundrew salsen haben zu den alten gefulten huner ein weisse  zu weissn ein grune  zu den roten raich ain grune  zu den swarczn ein grobe
 ein guecz gepratens  nvm das gepret von dem kalb vnd hakch das klain vnd nym den swais daran das du es nicht zu swarcz machest wann das nu gehacht sey so nym ein roken prat vnd reib das klain vnd xxiiij ayr slach dar an vnd das geribem prat tue auch daran vnd hakch es durich einander vnd nym gut gwurcz vnd machs rain ab mit ne= glein vnd das gepret nym halbs vnd ein wenig mer da m= agstu praten von machen vnd nym ein wenigen chessel vnd geus ein wenig prue daran vnd secz auf die prennt auf das feur vnd nym die praten vnd leg sie darin lass sew darinn sieden nahent vncz an die stat wann sie wol gerecht sind der mach also vil als es auf ain gut essen sey vnd wann sie wol gerecht seinn so nym sye heraus vnd lasz sewu werden chalt vnd nym ainn rain spekch den sneid klain vnd lankch vnd spikch sew rain vnd gan= cze negel stich darauf so nym ein gueten suessen wein vnd mach ein gut suppel darczue 
 aber ein gueten kalbs praten nim den rukch praten von dem kalb nach der leng vnd prat in halben weg wann er schir gepraten sey so be= stekch in mit negelen und bestrewach in mit czimer rinten vnd prat in gar vnd stoz die negel gar darin so wirt er wol gesmach gib in nicht an ein salssen   
 ein geprotens von einem after darmm nim ain affterdormm von dem kalb vnd mach den gar schon vnd hakch die lungel vnd spekch vnder ain ander vnd gwurcz vnd verbs vnd vasz das in den darmm vnd sneid wuerst vnd magst vnd prats dornoch vnd is trukchen 
 von einem gefulten hecht nim ain hecht des auf ain essen genug sey vnd sneid im das haupp ab vncz hinden an rukk vnd nym ain schindel vnd sneid die als langkch als den hecht  vnd ledig in von der haut gancz vnd prich der haut nicht wann der hecht nu ledig ist das die federen vnd der czagel an der haut bele= ibem vnd loz in mit ainem messer auf dem rukk vnd den czagel so wirt der visch ledig vnd tue den visch heraus nym den visch vnd los in von den greten vnd los die haut ligen vnd hakch den visch chlain vnd nym ander visch dorczue das du in wider vvlst vnd solt das mit gwurcz abmachen so wirt es wolgesmach so solt haben ysop pertram abruten must darczue haben ein sal uei vnd ain petersil vnd hakch das an die visch vnd full es wider in die haut das haist ein mayen hecht ist nicht ein vastag so slach ayr daran ist dann ain vastag so hakch ain aphel daran secz das haupp wider an vnd secz zu mit ainem vaden so wirt der hecht gancz nu nym der selbn vvl in die orwenglein die oerwenglen sullen schon sein gwaschn do solt tu die full in tun in das haubt vnd in den mund vnd leg in auf ainn roest vnd prat in sauber vnd ver prenn in nicht oder er wirt enbicht 
 ein andres vom einem hecht nim ain andern hecht vnd sneiden oben ab an der kewu vnd rawm zwischen dem visch vnd der hewut das solt du nicht vergessen vnd zu prich der hewut nicht zu peden seitten solt du den magen vnder greiffen als ein iungs hundlen leberr vnd magen nym herr aus dem magen cher vmb vnd full in schon vnd nym von ainem hecht ij stukch oder iij vnd hakch das klain vnd nym den swais darczue so wirt die full prawun nym neglein darczue so wirt es swarcz vnd vvll den magen domit vnd laa in sieden vncz an die stat wan der magen gesotn ist so tue in darczue vnd tue iem mit dem salcz recht mit diser vvl vvl den hecht vber al  das die haut nicht vol werd so prist sy nicht 
 von einem hecht der mitten gesoten sey vnd an pedn ortern geproten nso nim ein weisz tuch das ainer hannt prait sey oder praiter vnd necz in ainem wein vnd nym im aus die leber vnd den magen das der magen gancz beleib von dem andern hecht nym ain stukch vnd  full den magen domit vnd tue ein vaists darvnder so wirt er gut vnd los sieden an die stat die leber vnd den magen das die leber gancz beleib vnd das wull wider in den hecht nym das tuch vnd machs nas in dem wein daz sol als lang sein das es zwier vber get slach es ainst vmb den hecht wann du es dann vmbgeslagen hast so leg ain salcz auf das tuch slach das tuech vber das salcz auf den rukk vnd vber all vnd wincz dem hecht vm an paiden seitten sol er gesalczen sein vmb vnd vmb zwischen paiden tuechernn nym ain vadem vnd wint in vmb vnd vmb viruach mues das tuech sein nu schupp in zu peden ortern wann du in praten wilt so nym ein spis vnd stich in  in das tuech so beleibt er alss gancz salcz in als ein prat visch vnd nym zwen cziegel vnd leg in an die ekk vnd leg den spis darauf vnd prat in ab als ein andern visch vnd vnder das tuech mach ein gut feur vnd vnder das ander ein klain feur vnd solt haben ein prue wenn du die hecht wilt sieden do sol er das tuech mit begiessen das es nicht verprunn so sewt sich der hecht in der mitt nu solt du nemen klain chisling die sullen hais sein die solt du rechen vnder das tuch vnd solt das tuch begiesen mit einer haisen prue so rint die prue herr ab auf die stain so seut der hecht rain prat in nu rain 
 mach zwayer lay salsen vnd ein supplein an den hecht zv dem zagel mach ein gruene salsen die slach durich mit esseich so wirt sie scharf vnd vnd tue gwurcz daran zu dem hauepp nym ein vierdung weinper vnd i virdung mandel die schon  stoz die weinper vnd die mandel durich einander wild ein gute salsen haben  die solt du mit rayuol oder mit rumanie durich slahen do tue ein gut gwurcz an vnd zuker so hast du ein gute salsen
 ein anderr geprotens nim ein hecht loez die great dauon nym den visch vnd hakch in klain gwuercz rain nu nym die fuell halbe vnd vvll den czagel domit cher dem czagel das inner heraus vnd prat in sanft vnd mach die vvll vaist vnd nym das ander tail der vvll vnd reib ein  wenig prots darvnder oder mel hakch das durich einander vnd slach es zusamen vnd mach ein praten dovon bestekch es mit neglein gibs hin
 ein geproten kalbs haubt sneid dew vnderen chewu von dem kalbs choph darnach prich die hiernn schal auf vnd see gucz gwurcz auf das hiernn vnd geus haisz smalcz darin vnd prat in auf ainem rost das wirt ein gutz kalbshaupp
 von einer pokch leber nim ein pokchleber vnd hakch sie klain also grun vnd hakch darin ayer vnd weisz prot vnd gewuertze vnd wind das in ain necz vnd prat es
 von prachvogel nim prachvogel vnd wasch die schon so nym krani witpoer vnd geus ein wein darauf oder esseich wann sew der waikchent so stozze sye dann in die vogel mit gwurcz vnd sie dann an dem spis 
 von dem hecht schub hecht vnd haw sew zu stukchen hakch peter sil salua pheffer innwer chuam saffran salcz wein oder esseich mach ein toph vol mit taig vnd tue darin den visch mit den condimenten mach es oben gancz mit taig pach es in einem ofen als lang als ein roken prat vnd gib es hin also macht du machen dy vorhenn den lachs den al vnd ander visch
 ein anderrs schub ain hocht loes aus die great hakch in vnd stoez in in ainem morser tue darczue mel vnd henig vnd salcz meng es zu samen leg es in einen choph do ein loch durich sey eins vinger weit dreng den visch durich das loch in ein schaf mit wallunden oell vnd stell in  als ein al pach in gar vnd gib in hin 
 ein praten schaid czagel nim den czagel als verr er vaist ist vnd prat in so er na= hent ist gepraten so bespreng in mit innwer vnd mit pheffer prat in vollen vnd gib in hin den ruk von dem lachs den prat auch also das ander seud in wasser vnd in esseich nym innwers mers denn pheffers vnd ein wenig chum mal das mit esseich erbell ez eben dikch gib es mit dem visch dikch condiment haist galentin das mag man essen mit allerhant visch vnd wilpret
 vom stokch visch nim ein stokchvisch tue im die haut ab waichk in dem wasser ein nacht vaikchen in in einem essach vnd prot in vnd lasz in belauffen mit oel oder mit putern allenthalben mach ein taig von mel vnd von ayren tue darczue pheffer vnd saffran salcz vnd beslach den visch dreistund domit vnd lozze in rot werden bey dem feur betreufen vaist vnd gib in hin
 von dem chopawner dem chopawner solt du das haupp abslahen vnd solt im den hals fullen vnd praten so er dann gesoten sey so gib dobey ein galentein oder ein gut condiment
 ein spenvearl nim ein spenfearhl vnd prat es chuel das spalt enczway mit dem haupp so nym die lungel vnd iij herte ayr vnd ij waiche vnd schon prat saffran pheffer salcz hakch das klain vnd tue gehakchten spekch darczue vnd vvll das ferhel stekch es an den spis prat es sanft betreuff es mit smalcz
 von dem lamp  also mach tu fullen ein halb lamp nym vaist sweinen vleisch tue ab die swarten vnd hakch die klain tue darczue semeln pheffen saffran ayr honig esseich nicht zu saur salcz lasz es erwallen vnd gib es hin das haist mortelrul allso mach auch das hnrgmus
 ein fremder sin von praten nim ein gepraten piern vnd roh sawr holczoephel vnd gesoten sweinen vnderwachsen vleisch pheffer saffran aneis das pach alles vnd mach es waich vnd mit rohen ayren das es zusamen chlebn muag so mach dann ain plat von ayren vnd zu tail das condiment gleich dar auf wint das plat zu samen vnd zeuch ain ayren taig darvber pach es hert in smalcz stich das durich ein spis prat ez vnd beslach es mit ayren vnd mit smalcz wann es schuemt so ist es gar ge= soten so gib es hin man mag es spikchen als ain rechpraten er mag es wermen bey dem fewr das haist pieren praten 
 von dem rukpraten nim den ruk praten von dem rech spikch den wol mit klainem spekch spreng in wol mit salcz wirf darauf innwer pheffer chum bewint in einen taig als chreph lein lasz in einem ofen pachen wart mit dem hecht aber gar gepachen sey allso mach tu praten den hasen gancz
 wie man hiers oder grews an einem spis pret nim hiers vnd grewus slach ayr darczue das es dikch werd sneid in aus stekch in an ain spis prat in peslach in mit ayren gib in hin als mit andern condimenten
 wie man arbais preat slach arbais durich ein sib slach als vil ayr darczue pach sew mit einem klainem smalcz oder putern sneid sie zu stukchen pra sew an ainem spis beslach sie mit ayren vnd gib sew hin
   aber von einem gefulten hecht nim ein frischen hecht vnd loez im ab die haut daz sy gancz beleib vnd sewd in gar wol vnd loez aus die great nym guete kreweter vnd stoez daz mit dem visch vnd tue darczue rohe ayr vnd ein wenig pheffers vnd saffran vnd dy haut vvll vnd rost in ein wenig vnd gib in hin versalcz in nicht 
hie hebt sich an ein geticht von manigerlay essen wie man dy hofleich machen sol das vindest du herr nach geschriben von allerlay gemuesen wilt du machen ein mandel mues so nym ein halb talentum mandel vnd vmerdum darczue ob du ez nicht enhast so nym semeln prat dorczue vnd das tue in ain wasser vnd pall es schoan aus daz slach mit der milch durich ein tuch so wirt es klain wildu es suesz haben so tue ein zuker dor zue das haist ain mandel mues
 aber ein ander essen wildu haben ein mandel ches da muest du haben ein hausen plater vnd des mandels muest du haben i1 2 talentum auf ein essen so machstu den keas von dem mandel den reib schon vnd slach den durich ein weisz tuch vnd ein lot hausn plosn das solt du ineinem wasser sieden und die plater soltu mit dem mandel durich slahen mit gesoten wasser vnd solt der milch nicht sieden mach sye suesz mit zuker mit ein 1 2 firdung vnd schikch sie zum ches so nym ein verglast reindel do schutt denn die milch ein so wiert sy hert vnd losz ein weil sten so wirz ein cheas vnd mach ein suesse mandel milch daran vnd du mach in wol sneiden in die fyer tail so kumbt die milch zwischn vnd stekch ? in mit mandel kernn vnd gib in hin
 willdu machen ein mandel cziger mach milch aus einem 1 2 talentum mandel vnd solt in dikch durich slahen vnd losz sie sieden vnd salcz vnd geus ein wenig wein daran oder esseich vnd schutt sy auf ein weisz tuech vnd beswer sie daz sy hert werd dornach sneid die wie du wild auf die schussel vnd mach ein kalte milch  doran mit czuker vnd bestekch du sew mit mandel chernn das schat nicht gib in hin den cziger 
 ein ander gmus von mandel nim mandel chernn vnd reib in chlain vnd slach die durich mit wechlischen wein vnd mach sie suesz mit zuker vnd losz es sieden vnd gib es hin 
 aber ein gmues nim ein 1 2 mandel vnd reib in vnd slach in durich mit gutem wein vnd la die steen vnd nym ein gestossen reis vnd tue des doz ein vncz dich dunkcht das sein ge= nueg sey vnd loz sieden vnd versalcz nicht vnd mach es suesz mit zuker vnd gib es hin 
 ein kernn mues nim ein 1 2 talentum mandel vnd mach milch daraus vnd slach sie schan durich vnd mach ir nicht zu vil vnd nym ein libra nusz vnd schel sie schon vnd seud sie vnd die klain als ein greusz vnd tue sie in die milch vnd laz ein wall tuen vnd mach sie suez mit czuker vnd versalcz nicht vnd gib es hin  
 ein weissen igel nim ein phunt mandel den stoz gar klain vnd tue ein czuker darin vnd slach in zu sam vnd mach ein ygel dovon vnd xij mandl chernn vnd sneid sie noch der leng vnd stekch den ygel in der mit vnd vber?tel als die porsterr vnd versalcz nicht vnd gib in hin
 ein swarczen igel nim ein libra weinper vnd wasch die schon vnd erchlaub sie schon daz nicht vnsaubers dabey beleib vnd solt sie swaissen schon in einer phann vnd solt sie lassn kalt werden vnd wann sie truken sein so stoez sie klain vnd czimey vnd neglein vnd czuker solt du tun der  ein vnd machst zusamen vnd mach ain esel igl daraus vnd wann er berait ist so schol er in mit neglein besteken das sullen sein porsterr vnd ain gulden muschcat sol man im gebem in den mund vnd versalcz in nicht vnd gib in hin 
 ein roten ygel nim ein libra feigen vnd wasch daz mel dauon vnd loss sie wider trukn werden vnd hakch sy dann klain vnd stoez sie dann wol mit guetem gwuercz vnd tue saffran daran so wirt es rot vnd des czukerrs solt du nicht vergessn vnd wenn er klain gestozzen ist so sol er in slahn zu samen vnd mach ain ygel daraus vnd bestekch den schon mit silbren negln daz sullen sein poersterr ein veigen gib im in den mund 
 von furlay geyslicz zv weisser geislicz nym ein libra mandel die schel schon vnd reib sy klain vnd slach sy mit der geislicz durich als vil als ir werd auf ein gut essen die secz vber in ein chessel oder in ein hefen die la sieden durich ein ander wol wil sie dikch werden so geus ein wasser daran salcz vnd ein czuker tue daran an das das zu massn sey wann das nu gesoten ist so tue es auf ain schussel vnd lazz stan 
 ein swarcze geyslicz nim j libra weinper vnd reib die schon daz sy klain werden du solt nemen schifflen von leczlten gemacht macht du ir nicht gehaben so nym ein andern leczlten vnd sneid in dynn vnd prenn in swarcz vnd losz in kalt werden vnd stozz klain vnd saw in durich ein pheffer sib daz solt du tun daran als vil daz sein genug sey vnd solt habn j talentum honigs vnd solt das daran tun vnd gut gwurcz auch dar an tun mit der geislicz solt du die temperieren vnd solt die weinper durich slahen vnd solt sie in im sieden lassen wol weissen innwer tue dar ein vnd ruer es wol ab vnd czuker solt du auch haben wenn sy zu dikch wil werden so geus rumanie darvnder vnd gibs kalt
  von roter geislicz nim ein 1 2 talentum weinper die solt du mit der geislicz durich slohen vnd 1 2 talentum hoenig vnd loz sie sieden durich ein ander gw= urcz tue daran phefferr vnd saffran wann sie nu ge= soten ist so geus auf vnd lozz kalt werden versalcz nicht 
 ein grobe geyslicz nim geislicz vnd slach die durich ein tuch lasz wol sieden das recht dunn werd so geusz auf ain schussel vnd lasz kalt werden vnd tue die haut darab vnd gib ez mit wein oder mit kalter milch wie du wild vnd gib ez hin
 zu geweichten inder vasten nim mandel vnd hakch den chlain vnd verb den halben mit saffran das leg besunder in ain schussel nym weinper wol erlesen vnd well die daz sie sinibel werden vnd leg die besunder in ain die schussel zu disen nym aller visch rogen den der pearbem rogen nicht vnd die in einen morser mit einem wenigen weissn melblen daz ez werd als ain straubem taig vnd ferb das vnd geuz auf die fladen vnd pach es in einem offen
 ein mus von chreubssen nim chrebsn vnd sneid daz poz von den augen do von vnd stoz daz ander in einem morser vnd zerreib daz mit einer milch durich ein sib vnd reib einer semlen darczue vnd slach ayr toterrn darein vnd slach daz durich einander vnd mach ain mues daraus in einer phann daz wirt rot  
von chreubssen czegle dv solt nemen chreubs vnd seud die vnd schell in die czeagl wann sy gesoten sein so leg sew in ein reindel vnd geus daran gwurcz vnd esseich 
  aber ein anders von chreubssen nim kreubs vnd sied die vnd schell die hells schon vnd tue daz vnsauber dauon stosz die schalen vnd nym czwo stueten prat vnd pes vnd mach sie dar= vnder slach ez durich mit guetem wein vnd temperirs mit gwurcz vnd tue die hals darein vnd lozz erwallen vnd gib es hin vnd schell die schear vnd bestekchs domit
 von allerlay ayren in der vasten nim ij libra mandl vnd stoz in klain reib in mit czuker ab vnd tue ein wenig wasser daran so beleibt er weisz vnd torfftz nicht sieden lassen vnd sol zu mossen dikch sein so macht du die ayr dovon machen vnd nym des mandel ain tail vnd mach in rot mit saffran daz er sey als ein tutter vnd mach aus dem roten als vil tutern alz vil du wild als groz als die tutter vnd nym ein klain weisz tuch vnd mach ein lug do leg daz tuterlein ein vnd daz weisz daruber daz es sey gestalt alz ein ay darnach als vil als auf ain essen vnd 1 2 weinper wasch schon vnd reibz klain vnd nym ein scheibem von einer semlen die prue darein vnd mit einem sussen wein durich slahen vnd ain pheffer machen vnd mit czuker daz haist ayr in dem pheffer 
 ein ander essen von ayren nim der vorigen ayr in ein klains reidlen vnd mach halbe ayr vnd leg die darein wie vil du wilt vnd nym dann ain vierdung czuker den leg in ein phann wann der ze ergangen ist so solt du in giessen an die ayr daz stet als auf ain smalcz vnd nym der weissen ayr milch vnd mach lener ayr tekch vnd leg czuker fur salcz darin 
 ein ander essen von ayren mach gancze ayr vnd stoz die an einen spis vnd mach sie swarcz oder gel vnd vergiss des czukers nicht
  ein hanif suppem item von hanif mues machstu ein gute suppem die sol man mit wein durich slahen do wirt ein guete suppem vnd gepeats prot vnd solt haben ein aphel vnd ain czwiual den hakch klain vnd swaicz in in dem oell rain vnd tue daz dar ein 
 ein magen kes nim den magen vnd stoez den klain vnd solt in rain waschen vnd seud in vnd nym den schotten oben ab vnd in ein reindel mit oel nym zwen oephel vnd sneid sy nach der leng roest in einem ol vnd sew dar auf dauon so sol man nuz milch nemen innen machen vnd mit czuker
 ein hanif schott nim rohen hanif vnd stoez den klain vnd wasch in vnd seich in durich ein tuech zu czwain moalen so wirt er rain vnd seud in dann ab vnd nym den schotten dauon du solt haben ein reindlein do sol oel inn sein vnd tue dann schotten darin vnd nym iiij oephl oder v vnd sneid die langkch vnd klain vnd prenn die in dem oel vnd tue daz auf den schotten in die rein vnd czuker darauf 
 ein gepraten mues nim eytel ayr vnd als vil smalcz vnd das setz das es nicht zu vnd tue es in ein phann vnd pracz das wird ein geprotens mues
 ein hanif mues nim gesoten hanif vnd stoez den klain vnd nym semelnn prot vnd slach den hanif vnd das prot durich ein schon tuech vnd daz mach mit gwurcz ab 
  chrews arbaisz nim schon gesoten trukchen arbais die nicht zu waich sein vnd stoz sie dann klain in einem moerser vnd mach die milch dauon vnd seich sie durich ein tuch in ein phann vnd reib ein wenig weissprat dar vnder ee ez wall auf ein sib oder auf ain tuch so seich daz wasser douon das wirt gut cziger die richt an als ein pon prein vnd bestekch sie mit mandel chernn nim den selbem cziger vnd leg in das mertail in ein schussel vnd geus mandel milch daran 
 ein gmus von ayren nim xxxij ayr seud sie hert daz weisz nym douon daz hakch klain vnd stoez den rain vnd ein fein semelmel nym darczue daz solt du durich ein tuch slahen vnd czuker vnd wenig salcz tue daran die tuter solt du besuander stoezzen vnd nym ain wenig mel darczue vnd saffran tue darein saffran darein vnd czuker vnd solt es durich ein tuch fean vnd czu yedem mues muestu haben ain tegel vnd yegleicher sol drew loecher haben das weisz besunder in ain tegel vnd die tuter auch besunder in ain tegel nu muestu nu ein rechel haben zu ygleichem tegel daz man ez damit durich reib vnd daz solt du trwukchen daz die wrmel als lang werden als prait die schussel ist vnd czeuch ain von dir vnd ain zu dir vnd mit dem her auf nu nym die weissen tegel vnd czeuch chrewcz weis hin vber noch der leng vnd dann nu das gelb streich hin vber vnd her vber vnd nym aber daz weisz vnd nach dem weissen das gelb dy weil du ychcz hast 
 ein kachel mus nim gute suesse milch die solt du walln lassen vnd solt ayr ausslahen vnd geus sie doran vnd mach es ab mit guetem gwurcz vnd mit saffran daz sol er durich ein tuch slahen vnd salcz das zu massen vnd das solt du tun in die milch die ayr vnd solt ez sieden lassen vnd ain raines smalcz daran
  en gepratne nim ein suesse milch vnd l ayr slach daran durich ein tuch wann das welt vnd dy milch welt so geus das daran vnd rur die milch vmb in dem hafen das die ayr dy milch begreifen wann sy dikch wil werden so solt du haben ein tuch daz rain sey vnd wann sy nu wellent daz dy ayr zusamen wallent so geus es auf daz tuch so magstu die milch wol gepraten vnd geus auf daz tuech vnd lass kalt werden so sneidest du sye wann du wild wie du wild  
 aber ein ander gmues das swartz nim kalbes swais mach tu das nicht gehaben darczue so nym huner swais von iungen huneren vnd lass den in wein sieden vnd nym ein gesotne henn vnd hakch die vnd ein halbe semel vnd leg daz in den siedunden swais vnd lass wallen vnd wann es erwellt so mach ez ab mit honig das es nicht zu suess noch zu saur sey vnd bespreng das mit gestossen negeleinn vnd ingwer vnd czuker vnd gib es hin 
 aber ein ander gmues nim ein libra mandel vnd stoz die klain vnd nym ein gesotne henn vnd stoz die klain vnd nym ein preatigs kalbvleisch vnd hakch das mit der hennen klain vnd loss sie sieden in der milch vnd die milch als mit einander in dem hefn lass das zurecht sieden versalcz ez nicht
 ein mues von holer in der vastenn nim holear plued vnd lasz den sieden in wasser vnd nymm ein libra mandel vnd stoz den klain vnd slach den mandel duich vnd lasz sieden vmerduz tue daran so wirt er dikch vnd czuker tue daran so wirt er suesz versalcz nicht
 ein ander gmus nim ain libra mandel vnd ain firdung reis den solt du absieden vnd erklaub in schon vnd geus dye milch daran nym ij libra reis den sol er schan waschen vnd  verseud es nicht vnd floez es mit einem leffel vnd tue es auf ein weiss tuch vnd tue in halben daruon vnd reib in schon vnd tue darein ein czuker vnd ein wenig salcz vnd slach es in die schussel vnd mach in slecht das er einem keas geleich sey vnd geus ein suezze milch daran vnd be stekch es mit den mandel chernn vnd gib es hin 
 ein kes von mahen nim mahen vnd mach den zu milch diz ir genueg sey zu einem essen vnd nym ain lot hausen ploter vnd sewd sy das zerrge in einem wasser do slach es mit durich wann du es nu durich geslagen hast so sol die milch als dikch seinn als die mandelmilch geus die milch an die hausen plater vnd ruers durich einander vnd tue ainn czuker daran vnd versalcz nicht vnd sol suesz sein nu geus in in ein schussel die nicht zu weit sey als ein keas naph wann es nu kalt warden ist so wirt sy hert so tue den keas auf ein andre schissel vnd bestekch den keas mit nus kernn vnd wildu gernn so sneid in zu iiij stukchen vnd mach ein suezze mandel milch oder ein nus milch dorczue vnd gib ez hin
 ein ander keas von hanif nim honif der roch sey vnd stoz den vnd slach in ij oder iij durich mit gesotem wasser vnd nym ein loat hausn ploter dorczue vnd 1 2 mandel zu einer suessn milch so maches du wol ein hanif keas vnd bestekch in wo mit du wild vnd versalcz in nicht
 ein keas von nussen nim nuss vnd schell die gar schon vnd stosz die klain vnd sewd ein lad hausen ploter vnd nym das gesoten wasser vnd slach es domit durich vil vnd mach die milch suess mit zuker vnd lasz nicht sieden vnd tue sye in ein keas naph vnd losz sie ercholten mach ein dunne suzze milch dorczue sneid in oder lasz in kalt gancz vnd versalcz nicht also maches du allerlay keas
 ein suppem von nussen nim nusz vnd mach daraus ain milch vnd sewd sye wann du wild so sneid prot dorein als du ainer mandel milch tuest dasselb tuest du von mahn auch wol 
  ein prein von pon nim die pon vnd mach die schoen in kaltguassen vnd secz sie zu in eyn schon hafen vnd loz sie truken sieden daz sie nicht waich werden vnd nym ein rain scheffel vnd reib sie vncz du sye wilt anrichten so beleibem sy weisz vnd mach ein milch dorczue wechlicherlay du gehaben macht daz sye suez sey die du daran vnd gib sie hin 
 ein pan mus nim die vbring geribem pon nym ein arbaiss prue vnd tue die pon darin vnd geus ein oel darin vnd mach ez dikch daz gib haysz hin das ist ein mues vnd versalcz nicht
 ein anders gmues von arbaissen nim arbais vnd reib schon do mach du gmues von wie du wild warmm oder kalt geus sie auf ein schussel vnd wenn sew gestanden seyn so sneid mitten da durich czwir vnd nym daz mitter heraus vnd geus ein senif darin
 ein ander essen von arbaissen nim arbaiss vnd sewd sie hincz daz sy dy pelg lassen reib sie klain vnd geus daran das sy nicht zu dunn werden nym dann ein reis der wol gewelt sey den leg mitten darin vnd gib ez hin
 ein behamysch arbaiss nim gut arbaiss vnd erchlaub sy schoan vnd mach sy schon mit einer kaltgusz nym dy arbaiss vnd sewd sy schon trukchen wann sy gesoten seynn nu mues du haben ein gutz gesoten sweinen vleisch vnd muest haben gut gruppem ob du der nicht hast so nym ein schone gersten die sol trukchen gesoten sein nu nym ein hualczenn leffel vnd czeuch dy arbaiss in dem hefen daz sy weisz werden mach  sie dunn mit der sweinen prue vnd salcz sie nicht vncz du sie wilt anrichten nym das sweinen vleisch vnd sneid daz nach der leng vnd prewun ez schon in einer phann wann du an wild richten so nym die gersten die sol nicht gesalczen sein vnd richt sie trukchen auf die schussel an nu nym das sweinen vleisch vnd leg ez obem auf die ger sten nu sulen arbais auch warmm sein die richt an auf ain sch ussel die sullen nicht dikch sein also gib ez miteinander hin fur ein essen
 mer ain essen von arbaissen so nym derselbem arbaisz vnd nym ain lauttern gesoten spekch vnd sneid in werffelat vnd mach in prawn in einer phann vnd tue in auf die arbaisz vnd gib es hin
 ein weiss gmus von nussen nim nusz vnd stoesz vnd stoez die vnd reib sie klain daz du ir nicht durfest durich slachen vnd mach ein dikche milch dovon vnd ain semel tue daran so wirt sy dikch vnd mach sy kalt oder warmm wie du wild vnd mach sy suesz mit czuker
 ein tuter mues nim lx hert tuter tue du die in ainn reib scherbem zeuch dy ab mit gutem wein ein weissen ingwer tue dar zue vnd wenigs czuker mach ez warmm versalcz nicht nicht vnd gib es hin 
 ein praun gmues nim ein libra weinper vnd j libra veigen vnd xx reglspieren die schell schon vnd sneid sie das man sew prennen muag in smalcz oder in oel vnd mach sy trukchen mit mel vnd tue es in ain phann mit haissem smalcz oder mit ol wann sew nu praun sein so czeuch sy heraus vnd lasz sy kalt werden wenn es nu kalt wirt so trukch ez zu sam so get das oel daraus vnd hakch ez klain vnd veigen domit hakch daz sy klain werden dy veigen die veigen sullen wol geswelt sein vnd die weinper swaicz schon vnd reib sy durich einander vnd reib ez vnd nym dann ein guten wechlisch  wein oder rumanie oder rainuol oder malmasie vnd tue gut gwurcz daran nu nym honig vnd das in ain schon chessel daz honig sol hais sein so sol er das darin tun vnd rur daz wol das er dikch werd tue dann auf ain kar oder was du hast wann du an wild richten so sneid tatel chernn wer= ffelat mugst du der tatel cherne nicht gehabem so tue gancze neglein an das mues sneid die tatel chernn nach der leng vnd bestekch ez domit
 ein mues von pieren nim ein trukchen schoen hafen vnd tue pieren darin die stingel vnd die pluemen tue dervon der hafen sol nicht smalczig sein vnd leg dy pieren dorin vnd verspetel den hafen wol daz sew nicht heraus vallen du solt haben ein hafen mit wasser der sied vnd stircz dy pieren obem auf den hafen mit dem wasser das do sewd so praten die pieren in dem dunst wann sy waich seinn so tue sew her ab lass kalt werden vnd stoss chlain vnd slachs durich ein tuech vnd solt haben ain honig do lass inn sieden vncz daz es praun werd du mach das mues praun geben wil du es gel haben so tue saffran daran da mach du geben haisz oder kalt vnd wann du anrichst so strea puluer darauf du magst von innwear czuker neglein dorczue das tue auch daran 
 aber ein gmues von rintvleisch nim rintvleisch es sey gruen oder gedigen das lasz vorsieden hakch ez chlain du muest haben swais von huner oder von einem lamp haben so rur es als lang bis es walt nym esseich vnd tue den swais daran vnd rur ez bis er= welt das gehachkt vleisch tu daran als vil das es genueg sey ein prot reib darin vnd ein rein smalcz tue daran so wirt es slecht von vnd ein wenig gwurcz tue daran so smekcht es wol wann du richtest an so strewu ain puluer daran 
 ein mues von petersil wrczen nim petersil wurczen vnd sewd die in ainem schon wasser wann sy gesoten sein so tue daz hercz davon daz ander hakch klain vnd nym ein 1 2 talentum mandel do mach milch von do solt die wurczlen in tun vnd lass sieden wann es gesoten ist so richtz an nym smalcz oder ol das tue daran vnd lasz darinn sieden so wirtes slecht in der selbem weis 
 in der selbem weis machtu mit essen piessen auch machen
  ein gmus von reis nim j libra reis zu ainem essen den wasch rain vnd erchlaub in rain vnd solt in nicht versieden lassen das er wol geswelt sey nu solt haben ein suzze chue milch die solt wallen lassen vnd leg den geswelten reis dorin vnd nym xxiiij tuter vnd zerslach sy wol wenn du an wild richten so czeuch die tuter dadurich das es dikch genug werd vnd tue ein rain sm alcz oder ein puttern vnd siech das der reis icht versoten sey 
 ein gmus von grun wilpreat nim ein stukch wilpreatzs das gesoten sey vnd hakch das klain so muest haben ein rain swais hast du des nicht so nym von huner swais den lass lauffen in ain haissen wein als vil als auf ain essen tue das in ain hafen vnd rur es schon ab das es wall das du hast gehakcht clain das tue in ain smalcz vnd loz darin sieden mach ein gute strewu es ab das es nicht zu starkch sey ein gute strew tue darauf von innber von zimey von czuker do sol er es mit bestrewuen vnd gib es hin 
 allerlay gmus von vleisch nim wenn du es weisz wild haben so muest mandel milch daran haben vnd weiss von ayren mach es suesz mit czuker vnd gib es hin
 ein gmus von vischen nim visch welicherlay du wolst die gesoten seinn die hakch klain vnd tue sew in die mandel milch vnd seud sy rain das es dikch werd richt es an versalcz nicht gib es hin 
 ein anderr gmues von vischen nim swais von hechten oder von hausen oder von schait vnd slach durich ein tuch so wirt ez praun macht du des swais nicht genueg haben so nym ein leczelten vnd prenn den losz in kalt werden vnd stozz in vnd tue darin so wirt er prawn  vnd mit gutem gwuercz mach ez ab das es nicht zu vil sey mit dem salcz tue im recht ein gwurz salcz ein gwurcz strewu darauf gibs hin
 ein haber kernn nim haberchernn den vindest du wasch in schon vnd der claub in swel in in einem wasser tue in in ein suesse chue milch loz in dorin sieden das er icht versied nym xij tutter zu einem essen zu treib die wol nym ein wenig semel mel wenn du an wild richten so czeuch das darin vnd losz nymer sieden gibs hin
 ein ephel mues dv solt ephel nemen vnd schel sy vnd leg sy in ein toph vnd geus zu hant vaiscz daran vnd gwurcz sy auf der schussel das sol man essen an einem vleisch tag aber an ainem vastag so reib prot darvnder an der ayr stat das mues mach tu allso machen von kuten oder pieren gibs hin
 von gepraten maurochen nim weachlische weinper vnd durich chlaub sy rain vnd stosz in ainem moerser so nym geschelt mandel chernn vnd stoess sie domit vnd misch dorczue czuker vnd ingeper so das geschiecht so welg es inder hant das er geschaffen werd als ein pieren so nym gancz mandel chernn vnd stozz sy vnden dor ein sam die stingel gibs hin
 ein vleisch mues nim sweinen vleisch an der voust ab den pauch vnd la das wol sieden so das sich schir erlesen wil von der haut so tue die haut davon vnd hakch es chlain als ein lung mus so leg es wider vmb in die selbem prue vnd czwir es mit ein wenig semel vnd phefferrs vnd mach es vaist also mach lung mues vnd alle andrew vleisch gmues vnd gibs hin
 von lauch  nim die weissen kalen vnd sy klain vnd legs in ain kalts wasser vber nacht so nym des margens vnd pall in aus vnd sevd in bey ainem guetem fevr in ainem welling wasser so er dorinn gesoten hat so geus das wasser hin vnd geus ain mandel milch oder magen milch daran ob du wilt so sneid hausen daz vaist daran oder spekch vnd la das sieden
 von iungem weissem kraut nim iungs weisz kraut vnd sneid es zu spalten so leg es in den toph vnd lasz es sieden vnd geus das wasser ab so hab gesotens vleisch in einem anderm toph scheaffeins oder rinderrns vnd leg das kraut dann zu dem vleisch so nym vnd sewd ayr hert so schel sie vnd rost sy dann gancz in einer phann wenn das kraut vnd das vleisch nahent gesoten sey so tue die ayr darin vnd herten keas vnd losz das aber mit ain ander sieden vnd mach das gar vaist wildu es aber machen nit mit vleisch so leg darauf ayr als vor gemacht in der phann mit dem cheas vnd gibs hin
 von gestossen huner dv macht auch wol machen von alten huner gestossen huner in einem morser vnd dar an tue saffran vnd mit gwurcz gib es hin
 was topanitz man sol machen an dy maurachen das topanicz nym czimetan vnd seud den wol vnd seich den durich ain tuch oder durich ein sib so tue putern vnd saffran daran vnd bestwu das mit geresten semeln item von arbaissen macht man auch ein topanicz du solt aber darczue tun saffran vnd kumel   
 aber ein maurachen kostel nim vnd mach ainen kuchen in der phanne von ayren so sneid in zu stukchen vnd in ayren salsen die da gemacht sey von salua mynczen vnd petersil von iungen vnd von allten knofleach
  von einem guetem poting kraut dv solt senif stamphen wenn das geschiecht so geus si= dundes wasser daran vnd twir in als einen taig das du drey nacht noch einander vnd geus des morgens ymer das wasser herab vnd twir in aber mit einem andern siedenen wasser an den dritten margen so reib in mit einem guetem pir esseich so nym kren der chlain gesniten sey vnd gestossen petersil der der mit sambt der wurcz gestassen vnd gesoten regelspieren goriander gestossen vnd genocht durich ein sib weachlisch weinper geschelt mandel cherne vnd honig sam das tue auf das chraut zu einer yesleicher lechk das sol man mit recht mit silber widerlegen als gesunt ist es das ist gesunt zu essen in den haissen augst
 maurochen von huner nim das vleisch von der prust hakch es klain tue darczue ayr mel prot pheffer salcz czwen stekchen vornn kulpat als die maurochen vnd leg es in wallund suppem die weil das sewdet so windt dy andern vmb den spis so du ir genug hast so vvll die mit gwurczten ayren vnd prat sy gar an einem spis vnd gib sy hin
 ein gmues von des rechs pluet vnd von der lungel nim daz plut vnd die lungen von dem rech vnd sewd es mar vnd sneid es worffelat seich die suppem durich ein tuch das da nicht hors dorinnen peleib du das alles wider in dem toph tue darczue smalcz vnd wein losz es vast sieden so du es hin gibst so tue darauf gemalen pheffer es sol doch ebem dikch beleibem 
 ein condiment oder ein gmues derr weisz prot vnd rer es durich ein sib dicz behalt auch in ainem lidren peitel daz es nicht nas werd so du es dann essen wild so leg es in wein vnd tue darczue smalcz ayr pheffer oder was du dikchs haben wild 
  von gefulten ayren nim ayr slach sew an peden ortern auf hakch saluey chlain vnd mengen sy zu den tutern vnd vvll sy wider in vnd wierffs in ain hais wasser vnd schell dy ayr vnd prat sy beslach sy mit ayren vnd mit krewtern vnd mit saffran vnd gibs hin
 gepraten ayr von dem spis reib schon ayr prot prot es hert in putern menig darczue ayr vnd duren salua vnd pheffer vvll dy ayr schalen domit prat sy an einem spis gib sy hin
 aber von gefulten ayren hakch salua klain prat sy in putern menig darczue ayr krewter saffran salcz daraus mach ein habech mues daraus full es wider in dy schallen leg sie in siedundes wasser seud sy
 gefulte ayr in dem saluan nim milch vnd ayr schon prat saffran vnd salcz mach es dikch leg dy ayr darin erwell sy gib sy hin das haissen gevvlte ayr in einem salua
 von derwelten ayren nim pir vnd putern vnd gehachkten saluan esseich vnd salcz
 pon  gemacht
  ponen
  von taig mach ein ayr tayg mit einem walg holcz das er werd eines halbem vinger dikch sneid den wrfelat als dy pon wirf den taig in haisz smalcz es ist snell ge pachen geus ab das smalcz lasz ez trukchen vnd mach ein ayr prue oder ein ander suppel vnd losz es erwalen ee du dy pon darin tuest das haissent pon vom taig bewar es vor nassem so machtu ez behalden lange czeit 
 von grun pon seud grun pon mit schon prot pheffer vnd dreistund als vil chum saffran salcz esseich vnd pir mal die zu samen trukchen dy pon geus das gemalen gesoten darauf gib es hin
 grun arbais mach auch also 
  von herten putern oder ob man putern do von wil machen gedigen pon mach also tue sy in wallunde laug vncz das in der palkch abge vnd geus auf ain sib oder auf ain reitter reib in ab dy pelg erwell sy mit den vorgenanten condimenten vnd gib sie dann hin aus den ponen macht du machen puterrn 
von pampel mues waich habermues gryes oder von waicz oder von hirs seud die mit milch dumelecht tue darczue saffran putern salcz erwell sie vnd gibs sie hin 
 ein gmues von weissen chriechen nim weisz chriechen seud dy gar schoan slach sy durich ein sib vnd doch nicht zu cziger das dy putern von dem chernn vnder der haut darczue icht chum tue darczue honig weisz prot gekrewt erwels gibs hin
 ein gemues nim ein gefuegen hafen mit milch slach xij ayr darczue salcz vnd saffran slach sy mit einem twierel secz die milch mit dem toph in einen wallunden chessl mit wasser las sy darinn sieden als lang als ain rintvleisch so sy gar sein gesoten so gib sy hin an ganczen stukchen vnd gib darauf wol gesmache krewter wildu sy praten so tue sy in ein tuch dy weil sy gancz ist vnd beswer sy mit einem stain sanft von margen bis an den abent sneid si dunn vnd stosz an einen spis vnd bespreng sy mit salcz vnd mit pheffer vnd gib sy hin
 von reis ein gmues nim reis mach den schoen mit warmm wasser tue in in ein hefen geus wasser darauf das es sey ains daum prait ob dem reis secz es hais vber das fevr oder kalt so er begynnet auf weriffen so seig dy prue ab secz in hin lasz in kalten so du in aber machen wild so geus mandel milch darauf vnd secz den auf dy kolen so rur in also das er gancz beleib so er begynnet dikchen so weisz in mit der milch wenn du  wenn du wissen wild ob er sey gesoten so nym drew cherner zwischen dy vinger zu gent dy cziger das da nichtz hercz beleibt so ist er gar berait so gib in hin mit czuker
 ein slechtz chostel  nim ein gute prue saffran salua vnd esseich ze massn saur vnd lasz es erwallen so temperirs zu samen ayr vnd schoen prat darczue gesniten spekch leg es in siedundes wasser vnd los es erwallen vnd gib es hin
 ein pieren mues  nim pieren vnd besneid die vnd sewd die in ainem hafen mit einem wein vnd mit smalcz vnd slach sy durich ein tuch vnd erwell sy dann mit ayr totter so ist es denn gancz vnd gib es hin
 reis mues  nim mandel milch vnd meng sy mit reis mel vnd seud es wol vnd nym ein aphel vnd sneid in vvrffelat vnd rest in in einem smalcz vnd tue wein darauf gib es hin
 ein mues von nussen  nim weisz kernn vnd stoez dy chlain vnd slach die durich ein tuch mit einer suessen milch zesamen vnd mit einer prasem semel vnd sevd es wol in einem hafen vnd tue smalcz dar czue genueg vnd mit ayr tutern wol abgerurt vnd wol geuerbt mit saffran vnd gib es hin versalcz nicht
 ein weichsl mues  nim weichsel vnd prich die stil ab vnd seud sie mit ein wenig wein vnd slach sie durich ein tuch mit einer semel prasem wol derwalt in einem hafen vnd tue smalcz genueg daran vnd rur es dann mit ayr tutern ab vnd strewu gwurcz daran so man es an richtet versalcz nicht vnd gib es hin
 aber von weichseln  nim weichsel vnd seud die mit wein vnd slach sy durich ein tuech mit irr aygen pru vnd nym dikche mandel milch vnd tue die chersen darein vnd seud es wol in einem hafen vnd rur es mit reis mel smalcz vnd gwuercz genug daran czuker darauf gestrewt gib es hin versalcz nicht
 ein tuter mues nim lv ayr vnd tue die tuttern darauf vnd nym ein j echtem wechlisch wein darczu so wirt das mus fein ein wenig ein wenig salcz vnd ein suezze milch sm alcz das ist auch gut vnd gib es hin
 aber ein ander gmues nim das weisz von den ayren vnd ein semlein mel da mach haydenische pleter vnd straubem die seim baide guet die straubem hakch klain vnd nym ein suezze milch vnd tu die darein rain smalcz vnd tue das geh akch in die milch gib es hin
 aber ein ander gmues nim die pain vonden huner die seud vnd stoesz sy rain so sy gesoten sein so nym ein semlein prot dar inder vnd gueten wein oder huner prue als man wil machen ein gestossens huen
 ein gmues von swamen wildu gmus machen von swam so nym sie in dem mayn ab raysling vnd roetling dy hakch klain vnd loss trukchen so machtu sy lang halten inder vasten sie sein als ich das sagen mues sy weren vor vasnacht auch guet du macht sy haben wi lang du wild
 ein lung mues nim lungen vnd seud dy schon vnd hakch dy klain nym ein raine prue vnd xij ayr tutter vnd mach das ab so ist ez ein gut gmues
  ein kalt gmus nim esseich hoenig leczelteen vnd stoesz vnder ain ander vnd seich ez durich ein tuch vnd seud ez vnd geus es auf vnd iss sew kalt
 ein gmues von vischen nim visch rogen aber nicht pearem rogen vnd stoz dy in einem morser vnd pach daraus ain praicz plat das sneid vvrfelat prenn ein mel mit oel in einer phann das es swarcz werd vnd mach es mit visch pru mach aus dem mel ain pheffer mit wein vnd esseich vnd mit gwuercz vnd la das erwallen vnd sneid einer semel vvrfelat vnd prenn das ol vnd seea das auf das essen vnd gib es hin 
 ein hofleich gmus von alten huner das haist ein plamencher nim ein 1 2 talentum mandel vnd losz dy huner marb sieden vnd schell den mandel vnd slach in durich mit rain wasser vnd nym ain virdung reis vnd erchlaub den schon vnd stoz den vnd slach das durich ein tuch oder ein sib vnd nym das gepret von der hennen vnd hakch das klain vnd dy mandel seud vnd tue das gepret von der hennen vnd meng das durich einander vnd lasz das in der mandel milch sieden bis das er zeitig werd vnd darczue ain phunt sweinens smalcz wann es begint dichk werden so geus das sweinen smalcz darin vnd rur ez vast als pald es begint sieden so nym darczu j virdung czuker wann es nu halbem weg gesoten sey so tu den zuker darin vnd lasz das sieden wol vnd tue ez als lang vncz das es das smalcz widergeb so ist das essen berait vnd richt das an mit einem guetem vesten leffl der vaist genueg sey vnd mit dem leffl mach ez prait das ez slecht werd das gmues haist plamanschear
 ein gmues von einem kalbs hiernn leg ein kalbs hiernn in ein tuch vnd seud das in dem tuech wann das nu gesoten ist so nym 1 2 mandel den stoz vnd reib in klain vnd nym ein guete prue vnd do slach sy mit durich ein semeln mel prot vnd ein hiernn vnd slach mit einander durich vnd  nym ein raines smalcz dorin so wirt ez slecht vnd mach ez ab mit gwurcz vnd nym sein zu rechter masz sey vnd nym ein guete strewu darauf mit zuker vnd mit guetem gwurcz
 ein gmus von ysupp petersil vnd andre guete krewuter ein ander gmues in einem koph  nim ches vnd reib in klain vnd slach ayr darin das du sein auf ain plat hast vnd ein wenig gwuercz wil du ez gel machen so tu saffran dor in vnd loesz es pachenn
 ein gmues von stokvischen nim ein stokvisch vnd weassern zwen tag vnd ij nacht an dem driten tag nym in heraus zeuch im die haut ab das sy gancz beleib hakch im den zagel einer spann lang ab vnd tu den von einander vnd dy great tue heraus vnd laa chaine dinn beleibem vnd das im dy seitten also gancz beleib vnd leg in auf ain schussel nym das ander tail do mach iiij stukch von nach der twirch vnd tue es in ein hafen das der mag also gancz beleib vnd legs in den hafen zu den andern vnd losz in sieden wann du nu greifts das er sich tailt so leg in heraus in ein kar vnd tu ein rain wasser darauf vnd tu dann dy great douon pletern so du praitest machst was der grossen pletern sein dy solt du pachen in einem ol ein winczig mel solt du strean darauf pach den ab in einem smalcz oder ol was du hast do mach ein swarczen pheffer an vnd tu gut gwurcz daran versalcz nicht gib ez hin
 aber ein ander gmues der andern pleter losz hin aus als du maist muagst vnd mach ein 1 2 ? talentum mandel milch daran do loz es in sieden vnd an dy milch tu ein rains smalcz versalcz ez nicht 
 ein ander gmues nim dy drumer dy nicht gret haben do von macht du wol ein gmues machen oder ein gepach ens vnd gib ez hin fur ein gut essen
 aber ein gmus von stokvischen  nim das weiss von den stokchvischen vnd hakch das klain vnd nym mandel milch darczue oder wie du wild ain varb so magst du wol ain mues
 von kaldaunen ein gmus nim sweineas dorin vnd magen vnd sneid sy vvr ffelat so nym dann petersil salua mynczn polay ayr prot chuam mer dann pheffer das mal mit esseich vnd mit gueter prue das geus auf dy kal daum vnd smalcz darczue lasz ez erwallen das ez dikch werd hast du nicht grun ding so nym ander condiment also mach du machen kaldawn 
 von huner leber vnd magen nim huner leber vnd magen daz sneid dunn vnd pach ez gar in smalcz tue darczue ayr pheffer chum salcz rur es vnderainder als gestuffelt ayr waich streich sie in siedunds wasser smalcz in ein phann so es gar ist gepachen so gib es hin 
 ein condiment zu rechpraten das du beraitest von dem praten vnd das du wild behalten solt du ez nicht spikchen lasz es allenthalbem betrieffen mit smalcz dy weil es preat wenn es gar geproten sey so lasz es kalten so nym rinten von prot ingwer chum esseich vnd mal das zu samen vnd erwell ez das es ebem dikch werd vnd leg ez in das condiment in dem selbem condiment kalt den hirsein praten vnd auch den gepraten hasen gib ez hin 
 ein veyal mues nim ein dikche mandel milch wol gerurt mit rismelbe vnd tue dorin smalcz genug vnd verb es mit veial pluemen das ist ein veial mues versalcz nicht 
  aber ain veyal mues nim morchen erwelle die in prun wasser vnd pall sy aus in ain kalcz wasser vnd tue sy dann in ein dikche mandl milch vnd mit mit wein wol gemalt gemacht vnd erwell das vnd tu gwurcz genug darczue verb es mit veial pluemen gib ez hin versalcz nicht
 ein plamenschir nim ein dikche mandel milch vnd huner prust ge zaist vnd das in ein milch vnd rur das mit reis mel vnd smalcz genug vnd zukerrs genug dorczu vnd gib es hin
 aber ein plamenschir nim geczaist vnd huner prust vnd ein gute mandel milch abgerurte huner in der milch vnd reis mel vnd verb es wol mit varb pluemen vnd smalcz gib genug dorczu vnd seud es gar wol zukerrs genug darczue das haist ein plamanschir 
 ain essen von phlaumen nim chriechen so sy czeitig sein vnd tue sy in ein erden hafen vnd geus darauf wein oder wasser das sy wol zu koem vnd losz sieden vnd stosz sy dann das dy kernn icht presten vnd slach sy durich ein sib vnd tue ein sniten prot darczu vnd honig vnd losz ez zergen vnd tue darczu wasser vnd wein vnd geus es zu dem mues vnd tue darczu truken gestossen chraut also machtu auch wol machn chirsen mues oder spinling mues
 ain vasten mues nim phirsing vnd dikche mandel milch dorvnder vnd stosz es wol vnd tu czuker darauf das mues isst man kalt oder warmm versalcz nicht 
 ein ander gmus von lauch nim weissen lauch vnd hakch in klain vnd mach es wol mit guter mandel milch vnd mit reis mel vnd seud es wol gib ez hin versalcz nicht
  aber ein kol reis nim ayr vnd mach dunne pleter vnd sneid die klain vnd wirf sy in dy milch dy suesz sey vnd nym semeln vnd rer sie dorin vnd meng sie mit ayr tutern vnd seud ez wol in einem smalcz dorauf vnd gibs hin
 aber ein kol reis nim ayr vnd zeslach sy mit semel mel vnd mach dunn kuechen von ayren vnd tue sy in dy milch vnd rur sy wol mit ayren das sy sieden vnd meng es aber mit ayr tutern vnd ein smalcz tue darauf gib es hin versalcz nicht
 ain kuten mus nim kuten wie vil du wilt vnd seud sy gar schoan vnd nym dann ain moerser vnd stozz sy klain vnd slach sy durich ein tuch vnd nym ayr tutern dor czue vnd seud es domit vnd tue ein czuker darauf versalcz nicht
 aber ein gmus von einem hecht schopp einen hecht lez aus dy gret hakch in vnd stoezz in in einem morser tue darczue mel vnd hefen pheffer vnd salcz meng ez zu samen zu einem close leg ez in ein toph der vnden ein hol hab als ein vinger vnd tring den cloaz durich in ein phanne do sieden ol oder smalcz innen sey vnd poach in wol darin vnd gibs hin
 ain essen von sturen nim stueren oder lachsen oder hausen waikch sy in einem wasser i nacht wasch in vnd seud in nohen gar chul in nym ab dy suppem mit dem messer sneid in zu dunnen stukchen mach darauf ain gueten pheffer oder wil du in kalt haben so mach ein suessen senif gib in mit vvrczen geus in dorauf gib es hin versalcz nicht 
 von huner fuessen ein essen  nim loetig fuezz von iungen huner nym ein guet mager kalbvleisch vnd hakch das klain vnd mach das ab mit guetem gwuercz in die vvll wirf gancze negel wiltu es auf ain essen haben so nym ij ayr daran vnd wann dy vvll berait ist vnd das ez auch nicht dunn sey so mach denn klaine knodlein douon so tu denn dy vvll in dy claen vnd nym ain vleisch prue vnd lass wol sieden in einer phann so tue dann dy claen darin vnd wenn sew nu gestrekcht sein so nym ein chessel vnd tu darin ein raine pru vnd tu dy pellein in dy fuesz vnd tu sy in dy haissen pruee so werden sy chrump das sy beleibem vnd lasz sy sieden vncz an dy stat mach ein ge liberte prue daran vnd losz nicht versieden gib es hin
 ein ander gmus nim sauren milram mach ein taig von ayren vnd von semel mel nym zwier als vil milrams das es icht zu dunn werd in rechter mosz geus in ein smalczige phann zeuch ez ab auf kolen das icht stinkch und werd nu nym ein verglasts reindlein mit ein winczig smalcz vnd das gmus in das reindlein das fech rain secz ez auf ain kol wenn du es an wilt richten so les den raum von dem podem vnd leg in auf das gmues wildu es in dem reindlein gebem so strew gwurcz darauf vnd gib ez hin
 ein weiss zotatz gmues nim schon semeln mel zeuch ein taig ab mit weissen von ayren vnd hab ein siedunde p milch in einer phann nym den taig vnd zeuch in klain darin dy weil sy seudet dy milch sol varhin gesalczen sein ein smalcz tue auch doran schaw das es gewermelt beleib versalcz nicht gib es hin
 ein ander gmues von tutern nim die tutter vnd zetreib sy wol vnd geus ain suesse milch daran vnd zukerrs genueg tue sy in ein schone phann nym kain smalcz derwell es ob einem gluetlen hab es nicht auf bis das man essen wil  oder es gerint das ist den hirrn gut den we in dem pauch  ist es sol auch dunn sein das man es sauft mit einem leffel
 ain gepachens nim vnd prenn ain taig mit haissem wasser gar trukchen in einem kessel leg in auf ain schon pret vnd arbait in wol an mel vnd leg in in ain reib scherbem vnd zeuch in ab mit ayren du muest vil ayr habem darczue mach in nicht zu dunn als ein pranten taig zeuch in in smalcz das nicht zu haisz sey zeuch in in der gresz in als ein ay so wirt ez grosz als ein poschugel vnd losz in wol pachen das er gar hol werd wann ez ring wirt so zeuch es heraus vnd gib es hin mit zuker
 ain anderr gepachens ein liecht nim grun edechsen vnd nym das smalcz aus in vnd mach douon ain dacht vnd zunt des nachtz an das kain ander liecht mer prunn dan das ain wer das liecht an siecht der wil wenn dy went seynn silbren
 ein furhess von hasen nim dy lungel vnd die leberrn von dem hasen vnd sneid das wrfelat vnd vach den swais vnd seud ez do mit vnd tu ein benig prue vnd wein esseich honig vnd roken prot dorein vnd spechk daran so hastu ein furhesz
 ein ander in gemacht vleisch nim kalbvleisch vnd hakch spekch darvnder vnd gwurcz vnd verbs vnd tu ayr vnd weisz prot darvnder vnd mach chugel daraus vnd seud es in haissem wasser vnd zu sneid sy vnd gib sy hin vnd versalcz nicht
 von rephuner nim dreu rephuner vnd mach dy schon vnd laa dy fuesz vnd den kragen dabey vnd nym dann ain huner pru dy suesz sey vnd seud dy dorin vnd nym i lad ganczen pheffers vnd wasch den schoan vnd tue in dorin mit den huner vnd losz in sieden als lang als dy huner vnd laa sy auch nicht versieden vnd sneid dann ain  aphl lankch vnd klain vnd mach es ab mit gwrczen  mach es ab vnd wenn du wilt an richten so tu den aphel doran item wildu es gel machen so wierf x mandel chernn in dy milch sulcz oder mer vnd gib sie hin
 ein furhess von rephuner nim drew rephuner vnd swais von andern huner vnd hakch ein hun enviere vnd seud sy in dem swais nim ein aphel vnd ein czwiual vnd swaicz mit einerander vaisten das daran ist dir der swais zu dunn so nym ein rinten protz vnd prenn die vnd tue die daran vnd mach in mit gwurczen ab vnd tue kain saffran dar an wildu furhesz haben
 aber ein ander von iij rephuner ein kaltz essen nim dreaw geprotne rephuner vnd losz kalt werden vnd slach dann yegleichs enczway vnd nym ein weisz semeln prot das prenn zu einem pheffer vnd das nicht swarcz sey vnd nym esseich vnd wein tue dann daran vnd tu ein honig auch daran mach ein gucz clebundes phefferl vnd tu im recht mit aller lay gwurcz vnd mit saffran vnd nym ein virdung weinper vnd swaicz dy schon vnd nym ij lat mandel daran vnd ruer sy durich ein ander vnd geus das daran vnd losz es sten darinn dekch sy zue das icht verriechen vnd gib sy kalt hin
 von zamen romischen huner nim drew geprotne huner vnd mach daraus xij stukch das ir auf ain essen genug sey darczue nym xxxij ayr vnd ein guete prue vnd smalcz vnd ein 1 2 talentum weinper vnd ein virdung mandel vnd gwurcz wol vnd ruer es auf ainem feur vnd vnd gib sy hin
 von haymischn huner nim swais von iungen huner oder von einem lamp oder von einem kalb vnd nym ij huner oder iij vnd hakch dy zu stukchen yecz zu zwelifen vnd seud sy in dem swais vnd sol dann nemen zwiual vnd ein aphel vnd hakchen duerich einander nym ein vaistz von einem vleisch vnd haicz das inder phann  vnd tu das gehekch dorin vnd lasz durich einander wol sieden vnd tu denn das in dy huner vnd mach es gar wol ab mit gwurcz gib es hin
 von der kalbs haut ein gut essen nim dy haut von dem kalb dy wasch rain vnd mach sy rain ab zu sneid sy klain zu flekchen mach es ab mit saffran vnd mit guetem gwuercz vnd mit petersil
 ein gut wildpreat von einem kalb  nim ein ander gepreat das leg in dy haisz prue vnd la ez sieden vncz an dy stat vnd lasz nicht versieden wann es nu gesoten ist so leg es auf dy anricht vnd lass erkalten so mach tu es sneiden wie du wild vnd la da prennen pheffer prot vnd mach ein pheffer ein zwiual hakch darin vnd nym ein vaists von dem vleisch vnd swaicz in einer phann vnd mach ez schon ab mit guetem gwuercz so ist ez ein wilpret gib es hin versalcz nicht 
 das ist ein gancz ina gemachtz nim die pain do noch vleisch an ist dy zu hakch vnd nym ein pru vom vleisch vnd ein esseich doran vnd sol nemen des swais von dem kalb vnd tue das vleisch darin vnd lasz darin sieden vnd tu ein gehekch darin von einem guetem spekch vnd mach ez mit gwurczen das ist nu ein guetz in gemachtz versalcz nicht gib ez hin
 von iungen huner nim iunge huner vnd prat sy vnd seud sy dann in einem czmetain vnd gwurcz wol versaltz nicht gib ez hin
 von iungen huner nim iunge gepratne huner vnd zerglid sy vnd roest in einem smalcz wildu sy nicht roesten in dem smalcz so leg sy in ein phann oder in ein reindel zu reib dy leber vnd gwurcz sy vnd gib es haisz
 von aycharnn  nim iunge huner vnd seud dy mit czwiual do sein sy mit gut vnd gib sy auch hin also haisz vnd strewu ain pheffer darauf
 von aycharnn dv solt aichornn sieden vnd vaist vleisch daran hakchen vnd gwurcz nym vnd prot aichornn vnd zu glid sy vnd nym czwiual vnd roest dy in einem smalcz vnd leg dy aychornn darin vnd losz sy ein wenig dorin sieden
 von rephuner nim rephuner vnd seud sy vnd tue sy aus der pru wann sy wol gesoten sein so tue ains vnd reib semf mit honig vnd seih den rain vnd tu ein gesoten ingwer dorin vnd leg dy rephuner vnd sneid sy an der prust oder zeliede sy
 ein anders nim rephuner vnd seud dy vnd hakch spekch daran vnd ein wenig weins oder esseichs vnd tue daran pheffer vnd saffran
 ein anders sewd rephuner in esseich als zulide vnd mach ain galraid douon vnd gwurcz sy wol
 von klain vogel nim vnd tu chlain vogel in ein toph vnd geus dar in smalcz vnd losz darin praten vnd nym wechlisch weinper vnd reib sy mit wein oder mit wasser esseich vnd geus das daran vnd gwurcz
 von wachteln nim wachtel vnd virtails vnd legs in den toph vnd tu smalcz darin vnd losz sy wol praten dar innen so geus ein wenig weins oder esseich dar an vnd tu saffran daran mit gwurcz
  merkch an welch wilpreat man gwurcz in dem hafem tun sol oder nicht zv allen wilpret sol man gwurcz machen vnd daran tun in den hafen zu einem gepraten rehen oder gesoten hirsen zu dem secz mans besunder gemacht in einer ander schussel aber zu hasen aycharnn vnd zu vogeln an dy alle geust man gwurcz in den hafen nu merkch man sol kain pheffer noch gwurcz salczen dy man besunder zu dem wilpreat wil wenn das wilpret ist vor gesalczen
 ein anders von rephuner mach gepratne huner mit kuten oder mit pieren in der selbem weis als du an dy kuten oder czwiual tust oder pieren
 ein anders von huner zvglid ein iunge gepratne henn vnd slach ayr mit ingwer vnd ain chlain aneais mit huner in einen vaisten haissen morser lasz es pachen gleich hawu es mit einem chlain smalcz dicz haissen kunigs huner
 ein anders sewd ein hun so es dann gesoten sey so nym des huns leber vnd schon prat vnd herte ayr tue mel vnd klain pheffer saffran mal das mit des huns suppem vnd mit esseich erwell es mit dem hun mach es vaist das sol dikch sein das es auf dem hun cleb also mach aus lampvleisch vnd dy gepraten mues
 von knodlein nim gesoten vleisch hel hachk ayr mel noch dem pesten kraut das du hast temperir das zusamen vnd mach pellein dovon vnd zeuch dy pellein durich ein ayr taig vnd pach sy gar in einem haissem smalcz die pellein macht du aller hand praten geben 
 von gueter galraid  nim sweinen fues lasz den sieden wol halb gar vnd tue sy paid in ein toph vnd geus darauf wein oder esseich vnd dunn pir seud es dorin gar vnd lass damit er wallen pheffer ingwer anais galgant zinomey nagel saffran vnd geus den ab dy prue ein tail vnd speis in dy schussel vnd geus dy prue wider auf vnd loss es kuelen vnd gib ez hin
 wie man sweinen magen fullt nim gehakt vleisch das sweinen sey ayr weiz prot gesniten vaist vleisch pheffer chum saffran salcz temperier das czu samen vnd vvll das in ein sweinen magen nicht zu vol vnd seud in grun so er gar gesoten sey so vvll das gar aus dem magen sneid es zu scheibem pach es mit ayren
 ein condiment dem rech nim das rechvleisch salcz es lind lasz es sieden tue darauf petersil vnd salua gehakten spekch so er gar gesoten sey so nym rinten von rokein prot ingwer pheffer esseich mal darauf ein condiment vnd losz es domit erwallen vnd gib es hin
 ein condiment von mach ein guet condiment von wein von honig darczu tu gwurcz czeglid darin gepratne huner vnd gib sie hin
 ein gut richt von huner nim huner vnd prat die mit vollen gar endleich zu mursel sie vnd lasz sieden nuer in smalcz vnd in ein wenig wasser vnd rinten pratz nym ingwers vnd ein wenig pheffers vnd anais das mal mit p esseich zu samen vnd mit dem selbem sod vnd nym vir gepraten pieren oder kuten vnd das condiment tu dar czue dewu huner lasz ez sieden gar wol damit das es obem dikch werd vnd gib ez hin
 ein condiment zu gepraten huner reib knouleach mit salcz vnd schell dy haupp wol vnd meng vj ayr darczue an das wei vnd nym esseich vnd ein wenig wassers darczue nicht zu saur vnd lasz es erwallen das es dikch beleib domit mach man machen gepraten huner oder was du wild versalcz nicht 
  ain essen von huner nim drewu huner auf ein essen loez das pretig als douon vnd hakch das klain mach ez mit guetem gwurcz vnd mit petersil vnd nym geribem prot dorvnder vnd klain gehakchten spekch vnd ayr vnd hakch das durich ein ander so dy pain von den huner mach dy pellein in der hand vnd verpirig dy pain darin das es vnden ein wenig furgee leg sy in ein wallende prue dy nicht versalczen sey vnd lasz sy sieden vncz an dy stat vnd hakch spekch vnd petersil daran gibs hin
 ein anderr essen von einem lamp nim ain halbs lamp auf ain essen vnd loz dy ripp dovon vnd pain alle douon vnd mach das gepreat als das varig du must haben weachlische weinper mach ez in gleicher weis als du dicz hast gemacht gib es hin versalcz es nicht
 von einem merswein machtu guete essen machen do werden guet praten von recht als von einem anderm swein vnd macht auch wol wurst dovon  vnd macht auch guet willpret douon von dem plut vnd von dem gepreat vnd macht auch wol ain pheffer douon vnd andre guete gmus
 von andern mervischen machtu auch wol chochen von zippem von galmar vnd auch von mer spinnen vnd von zichsen vnd von schoneylen do chochstu allen von wol
 von gueten sulcz vischen nim gut lembtig hecht vnd schub dy rain vnd nym schubem vnd seud in einem wein vnd esseich nym dy visch vnd tue sy auf vnd vergels nicht nym ein gueten wein vnd wasch dy visch aus vnd stukch sy wy  du wild wenn dy schuben gesoten sein so slach sy durich mit dem wein vnd secz dy pru auf in ein schon kessel wann dy prue nu sieden wil so leg dy grossen stukch von erst dorin wann dy visch gar darein koemen du solt sy nicht vast schuemen vnd nicht vast sieden lasen sy sullen guetleich sieden nu tu im recht mit gwurcz vnd mit esseich wann sy nu gesoten sein so nym vnd seich dy pru ab vnd leg sy auf ain multer oder auf scheffl was du host vnd trag sy in ein chul vnd seich dy pru dar auf durich ein sib hastu gut gwurcz dorinn ist deines herrn frum du dorfft nicht mer erczney darczu es sey dann gar haiss weter versalcz nicht vnd loss sy gesten in kainn wasser darczu 
 von andern sulcz vischen nim wein vnd wasser geleich vnd seud dy visch dor innen vnd bewrcz sy wol vnd verbs vnd gib sy kalt hin
 ein sulcz von hosen nesel zeuch ein rechs haut vnd pru dy vncz das daz har aus get so seud dy haut gar wol vnd scheph sy gar wol zusamen vnd wenn sy gesoten ist so sneid nestel darab einer spann lang vnd czwayr vinger prait vnd mach daraus ein sulcz
 ein sullcz von veygen nim ein talentum veigen vnd wasch schon vnd lass ein wall tun vnd loss denn dy stingel doran vnd secz in ein schussel das dy stingel auf keren wann sy nu gesoten sein vnd solt habem hausen ploter ein lot vnd seud dy in einem guetem wein der wechlisch wein sey nu nym dy pru da dy veigen inn sein gesoten nu nym als vil als du bedurfftz an dy veigen daz mach mit guetem gwurcz vnd saffran das nicht zuvil daz dy veigen bedekcht sein mit der prue gib sy hin etc  etc 
 ein sulcz von weinperrn nim ein talentum weinper vnd wasch dy schon vnd reib dy chlain vnd hab ein hausen plater dy sol gesoten sein mit wein nym des als vil das man es durich slach vnd tue daran gut gwurcz vnd czuker vnd tue ez auf ain schussel vnd losz kalt werden vnd sneid es zu stukchen wie du wild vnd nym nu nus milch vnd muest hausen plater haben die  sol gesoten sein in wasser der prue sol als vil sein als zu einem essen vnd mach sy suesz mit czuker dy milch sol auch suesz sein vnd besteat denn mach der pru nicht zuvil vnd dy prue sol weisz sein vnd losz sy stoan nu nym 1 2 mandel vnd sol in reibem vnd aber i lot hausen ploter vnd sol es als daran giessen dy milch vnd sol sy suess machen vnd tu si auf ain schussel vnd losz erkalten vnd nym 1 2 weinper dy wasch schon vnd reib sy klain vnd 1 2 lot hausen plater vnd slach dy weinper durich vnd dy milch sol als dikch sein als ain mandel milch vnd mach sy mit guetem gwurcz vnd negeln vnd wann du es auf ain schussl tust das es stee so sneid sy virenden vnd nym dy zway stukch herraus nicht dy bey einander vnd tu das swarcz von den weinperrn dorin so wirt dy schussl wider gancz vnd lasz kalt werden vnd gib es hin etc 
 ein geprescz von vischen nim hecht vnd slein durich einander oder welicherlay du wild visch  perbem der nym nicht vnd nym denn visch vnd seud sy ab wann sy nu gesoten sein so prich dy clain mit der haut vnd tue dy gret douon so muest du ein lot hausen ploter haben dy solt du sieden all daran das der pru nicht zu vil sey vnd gwurcz es rain vnd schutt dy plater an den visch vnd treib es durich einander vnd leg es in ein zwiueachtig tuch vnd beswear das vast zu sam vnd leg es auf ain laden oder auf ain tisch vnd leg ein pret darauf vnd leg darauf stain als swer als zwen stain man oder swearer vnd la das werden kalt vnd nym dann ain leczlten vnd reib in klain vnd czuker darin vnd seud es rain ab vnd geus ein suessen wein daran vnd lasz es werden vnd mach das schon ab mit gueten gwurcz vnd saffran vnd tue daran 1 2 virdung weinper vnd mandel auch als vil tue in dy prue vnd losz werden kalt vnd gib es hin etc 
 ein grune sulcz von huner nim hausen platern vnd seud dy in ir aygen prue vnd darczu nym nicht saffran vnd das mach lab vnd mach es mit guetem gwurcz vnd leg das auf ain schussel vnd nym esseich doran
  von einer hirssen leber nim ein hirsleber vnd prat dy dornach sneid das ausser darab vnd stosz es in einem morser rokein prot vnd mit honig vnd wein vnd esseich vnd reib es durich ein tuech vnd gwurcz vnd erwell dy leber dornoch vnd gib es kalt zessen das ist leber galraid
 von kalten huner in der leber sulcz nim iunge oder alte huner vnd prat sie so reib lebern hastu aber nicht als vil lebern so nym ein prot oder leczlten vnd iss dy kalt
 ein sulcz von huner nim sulcz von huner so nym iunge huner vnd seud dy in esseich vnd nym ir fuesz domit vnd merkch das man alle huner dy man zu galraid machen wil so lassen halbem in wasser sieden vnd halbem weg in esseich vnd baide iunge huner vnd alt noch der wall der suppem ist aber dy galraid zu vaist obem wenn sy gestet so nym geus siedens wasser darauf so wirt sy lautter vnd naig dy schussel auf ain seitten das das wasser kain weil darauf beleib oder sy zu gieng
 von vischen rvten grundel chreussen sol man in kalten wasser sieden man sol auch grundel vnd ruten nicht lenger sieden denn mit einer guetn wall so haben sy sein genueg gibs hin
 von hechten seud hecht vnd reib dy schuebem mit einem petersil vnd mit der visch prue vnd seich es durich ein tuch ist aber dy visch suppem versalczen so geus ein wenig wasser darczue vnd gwurcz es vnd la das ein wenig derwallen so tue es auf den hecht sol man sieden in esseich vnd nicht in wasser
 von vischen nim frisch hecht persch vnd ander gut visch dy du in der galraid haben wild schuepp sy hakch sew zu stukchen leg sy in ein schaf geus doran wein vnd esseich zemassen sauber salcz sie seud sy schon so sy gesoten sein so tu dorin gestossen ingwer czimey galgant negeln anis pheffer saffran  temperirr es nach dem gesmach das es gut werd lass es erwallen mit den vischen leg dy visch in schusseln vnd lasz sy kalten das sy gesten
 merkch ebem an disen condiment mag man machn allerlay visch aschen forhen nym ein aschen vnd schuep in nicht sneid im auf den pauch vnd spalt den darinnen in den visch bespreng in aussen mit salcz leg in auf ain rost prat in gar also dy vorhen den alten dy prosem
 von dem alle nim ein frischen ale treib im ab den slem in koldem aschn lasz dy haut bey dem choph vnd zeuch dy vber den zagel das sy nicht abherr kom hakch salua petersil darczue gesto ssen ingwer pheffer ains salcz wirf es auf den ale vnd zeuch dy haut wider vber bespreng in mit salcz leg in auf ain rost prot in gar gib in hin so du dy haut abgeczogen hast so sneid im ab das haupp vnd seud in loez aus dy great vnd hakch dy ale vnd nym ayr saluay petersil vnd schon prat pheffer ingwer anais salcz domit vvll dy haut nicht vol full das haupp auch prat in gar vnd gib in hin
 vom dem lamppreten nim ein lamppraten sneid in zu siben stukchen stoz dy an ein spis salcz sy vnd seud sy gar stoz das mynyst stukch in einem morser tu darczu pheffer prot esseich honig galgant ingwer chum muschkat plud negeln das erwell zu massen dikch lass kalt weerden vnd leg dorin den visch wil du es lang behalten so mach ez starkch mit esseich vnd mit honig etc 
 von dem neunaugen in der selbem materi mach du gemachen gepraten oder gesoten newnuaugen oder ander visch
 mer ein essen das von einer sulcz allso mach sulczen nim fues vnd was dorczue gehort das seud vil gar so nym denn weisz prot ingwerrs mer denn pheffers anais saffran das mal mit esseich vnd mit dunnem pir nicht zu saur mit disem condiment seud dy sulcz vollen gar leg sy in ein vas geus das condiment darauf daz haist lappertisch sulcz etc 
  von rindes leber nim ein frische rindesleber dy nicht stainyg sey sneid sy in fumf stukch prat sy auf ainem rost wann sy sich gesauert hat so wasch sy inder prue oder in wasser drey stund so prat sy dann gar lasz sy denn kalt werden besneid dy schon stoz der stukch ains in einem morser vnd tu darczu pheffer ingwer anais mal das klain zu sammen mit esseich erwell es das ez dikch werd lasz ez kalten leg dy lebern dorin vnd gib ez fur hirsein 
 knodelen von kuteln nim gesoten scheaffein kutelnn herte ayr ein wenig weisz protz salua salcz hakch das klain vnd meng gesniten spekch dorczu rohe ayr vnd saffran vnd mach dann pellein als ayr vnd pach sy in der suppem in einem kar vnd wenn sy erherten so erwell sy in dem ayr tayg stoz sy an einen spis prat sy gib sy hin
 von manigerlay gepachen zv dem gepachen must du sibem varb habem dy vindest du nach ein ander vnd du must durich das iar nach trachten dy erst vindest in dem sumer plab pluemen der muest du habem vil dy solt du derren in einem ofen vnd das in nicht zu hays sey wann sy nu getrukchen sein so stosz sy rain behalt dy varb vnd mach ein gemues von slehen vnd tu der varb daran do wirt es suesz von plab von vnd tu honig doran so wirt es suesz mit guetem gwurcz mach ez wol ab vnd gibs hin
 willdu nu chochen mit den selbem varbem dy choch noch des zeit im iar weiss vindest du wal allbeg do machest du gmues vnd gepachens von rot machstu von galilan per wann dy zeytig sein so press sy als ein wein wenn sy nu geprest sein so seud sy vnd tu ein honig dorin so halcz du sew ein gancz iar so machstu salssen vnd gemues von  grun das vindestu albeg wol das machstu von petersil oder von anderm kraut do machstu gmues vnd pachens von praun machtu auch wol habem das machstu von weichseln do machstu gmues von wie du wild grab das machstu auch wol habem nym weysz vnd swarcz durich einander do wirt es grab von swarcz das machstu selber wol das mach von honig vnd von leczlten gel das ist auch gut das machstu mit saffran das des nicht zu vil sey oder es wurt rot etc 
 ein fremdes gepachens do muest du all varb zue habem do must du von yegleicher varb ein full machen do nym oblat dor czu dy dunn vnd weisz sein dy scheyblat sein zu ygl eicher vvll nym iiij plat dy vvll sol abgemacht sein mit gwuercz vnd an das weiss must du zuker habem in vir plat vnd bestreichs mit einer varb vnd das der vvll icht zuvil sey vnd dy vir plat leg recht auf ainander mit der vvll so nym ein ander varb vnd bestreich sy auch domit vir plat vnd leg vnd leg zusamen vnd leg sy auf dy andern dy vor geschribem hast nu nym aber ein andre varb vnd tue dem selbem auch allso vnd leg sy all auf ainander das yeder plat iiij auf ain ander sein wann du dy pleter alle gefult hast dunkch es dich klain sein wann sy nu ligen auf ainander so heb wider an mit der ersten vvllen vnd mach als du es var gemacht hast vnd leg dann das als auf ainander vnd leg es dann auf ain tisch od oder auf ain tisch pret vnd leg darauf zwayr zyegel swear vnd la es dann ain nacht dorvnder stan so wirt es hert vnd kalt das sol von zuker suesz sein so macht du es suesz gebem wann du wild oder behalten wye lang du wild wann du es nu gebem wild so nym ein scharffs messer vnd sneid es wie du wild vnd leg es auf ain schussel so siechest du dy varb gar das ist ein gepachens an feur vnd dy varb solt du all sibem habem das solt du chochen das iar von
 ein ander gepachens  nim ein semeln prot das nicht zu newupachen sey das sneyd dunn noch der twerch nicht noch der prait nu nym zwairlay vvll dy ain grun dy ander mach swarcz bestreich mit der ain vvll ain seidem machtu nicht grun habem so nym gel vnd streich es auf dy sniten so mach ain taig er sey von ayren oder von wein da zeuch dann dy scheybem durich leg zwo scheybem auf ain ander vnd pachs vnd strew ain zuker darauf
 ein gepachens das gehoert zu einer kuerczweil mach ein vesten taig mit kaltem wasser oder mit gar haysem der sich treybem lasz etwo hoch vnd mach zwen choph daraus das ainer in dem anderm ste vnd mach ain ainer hant weiter dann den andern vnd scheub sy in ein ofem vnd lossz sy pachen wann sy nu berayt sein wann du dy choph in ein ander wild seczen so tu ij tutter oder der zwischen so hafften sy ee das du sy in den ofen scheubst so macht du sew vvllen den inneren choph mustu fullen nym ein gepraten rephun vnd klain vogel darczu dy vogel sullen gerost sein in einer vaisten mach ein suesz suppel daran als zu ainem rayger mach ez mit zuker vnd mit gwurcz vnd zuleg das rephun als ein chapauan vnd leg es in den ineren choph vnd leg der berayten vogel darin das er vol werd nu mach ein praitz plat darvber das vber paid choeph gee nu nym dy drey tutter vnd bestreich sy domit das sy ein varb gewunnen vnd drukch das plat vmb vnd vmb so wirt es ein ganczer choph vnd secz in wider in den ofem wann er trukchen wirt so mach ein torlein dorin ander seitten nym ein sniten protz vnd mach ein turleinn dar eins das du ez auf vnd zu tust vnd nym xx vogel dy lembtig sein vnd ainem mach den snabel silbren dem andern gulden vnd vor an dem vettach auch gulden vnd scheub sy dorin vnd losz ein klain venster dorin gen das sy nicht der stikchen ij oder iij nu mach das turlein zu so beleibem sy dorinnen das ? rephun vnd dy haysen paiden vogel muessen hayss sein mach ein loch in den mittern choph als gras als er weit sey vnd wenn du an willd richten so geus das suppel daran das den lembtigen icht gwer dicz plot das du herraus hast gesniten do mach ez wider zu vnd gib es hin
  zu kraphem in der vasten stoz nus kernn vnd veygen durich einander in einem morser vnd gwurcz das wol vnd reib es durich ein tuech vnd zimed plued vnd mysch ein vnderein semf vnd twir es mit honig sam vast vndereinander recht als der wachs pert vnd wenn du wild so nym desselbem ein wenig vnd reib es mit wein so hastu semf
 zu krumpem kraphem reib gueten keas vnd nym halb als vil mel vnd slach ayr doran das es sich lass wallen vnd puluer das wol vnd welg es auf ainer pankch das es werd als west das mach dunn vnd chrump als rosseisen vnd pachs in smalcz
 zu haydenischen kuchen mach ein taig mit ayren so du aller hertest machst vnd verb das vnd welg in das dunne pleter daraus werden ain phanczlten vnd pach das in smalcz nym ein guetem wein halb als vil honig vnd erwell das vndereinander vnd zeuch das gepachen dadurich so du es wild an richten etc 
 von einem pachen in einer schussel nim geribem keas vnd melbs als vil vnd slach dorin ayr vnd gwuercz es wol vnd knet es wol vnderein ander vnd welg es auf einem pret vnd mach daraus lang struczel gar dunn vnd pachs in vil smalcz dornoch sneid es in ein schuassel
 ein essen haist ain puebem puluer nim ein kalbs lungel vnd seud dy gar wol vnd hakch sy klain vnd sneid spekch dorvnder auch slach ayr darin vnd pheffer vnd saffran vnd pach ein ayr plat so du es zusamen legst mit ayr tuttern vnd gib es hin
 von gepachen dingen nim sieduns wasser vnd rer mel dorin vnd zureib das wol doch das es bey der dikch beleib so nym vnd slach iiij ayr dorin vnd misch das wol so streich den taig mit dem leffel aus dem andern in dy phanne mit smalcz wann es gepeacht so solg es in einem zuker etc  etc 
  ayr kraphen nim herten keas vnd reib den vnd slach ayr daran vnd hakch ein wenig spekch doran vnd ein wenig mel das misch vnder einander vnd streich es in dy phann wann es gepeacht so solg es in einem zuker
 von vleisch kraphen nim ayr vnd slach dy in ein phann mit puttern vnd es vnderein ander so nym vnd hakch sy mit wechlischen weinperrn vnd tu dorczue gwurcz vnd vvll es in einen taig
 aber von vleisch kraphen nim kalbvleisch oder huner oder wilpret vnd lasz es wol sieden welherlay es sey vnd hakch es mit wechlischen weinpern vnd mit vaisten vleisch vnd mit ayren vnd mit gwurcz vnd full es in den gemachten taig
 von lampes haupp nim lampes haupp vnd seud es gar nym alles das vleisch das dy pain beleibem tu darczu herte ayr vnd saluay vnd hakch es klain meng dorczu rohe ayr gesniten spekch pheffer kum dicz condiment full in dy huner schal vnd wirk es an dy stat do es ee was zeuch es durich ein ayr taig vnd pach es in smalcz also mach das rech haup vnd des spenferch leins haupp
 ein kuche mach ein plat von zwain ayren nym des doberis vnd mach den mit sidundem wasser also dunn das er klebem mug vnd claib in auf das plat an vir enden entwerhs vber vnd wint das zusamen vnd zeuch es durich ein ayr taig mit einer walczen das er duann werd doch in einer dikch als ain halmm vnd prat als ein kuchen
 ein voll zu kraphen mach ein vvll mit geribem kes vnd mit ayrem vnd mit gehakchten spekch vnd claib das auf das ain plat des taigs das andern tail slach daran vnd wint also fladen vnd pach es in smalcz gar du macht dy selbem chrephel fullen mit ayren vnd mit ephel ob du wild etc  etc  
 von kraphen  schell schon ophel sneid sy duann seud sy in wasser tu zu den ophel ayr vnd mel vnd gekraut vnd mach ein taig dauon vnd hakch daraus chrephel schell sauwer ophel sneid sy dunn seud sy waich in smalcz seich das smalczig ab zu prich dy ophel gar meng dorczu ayr ingwer vnd kraut pach es in smalcz mach ein plat von ayren vnd geus dy ophel auf das plat vnd vald es auf den oephel lass es in wenig smalcz pachen pis ez vnden rot werd bestreich es mit einer schussel gib es hin das haist ein gukelpip mit den selbem ophel machtu chrephel fullen etc 
 ein englischer flad waichen keas putern pheffer das meng zusamen vnd mach ein toph von taig vnd full den mit dem keas mer denn vber halbs lass in pachen in einem ofen das haist ein englischer flade etc 
 ain richt von einem frischen allen nim frisch allen vnd zeuch im ab dy haut vnd sneyd ab das haupp lass sy gar sieden vnd tu herraus dy great stoz krewuter ayr mit dem allen vnd schon prot vnd hakch dorczu saluay full dy haut domit vnd fug das haupp zu dem allen klaid in mit einem duannen taig vnd ein plat von ayren vnd mach in dorauf gibs hin versalcz nicht etc 
 ain gepachens von pieren nim gepraten pieren vnd saur oephel vnd hakch dy klain vnd tu darczu pheffer vnd rohe ayr sneyd zwo dunn scheibem von schon prot full das dozwischen nicht vollen eins vinger dikch mach ein duns plat von ayr tutern vnd ker es ains dorin vmb mit putern in einer phann bis das es rot werd vnd gibs hin versalcz nicht etc 
 ain gepachens von huner nim geprotne huner zuleg sy gancz nym weiss prot mach ein duannen ayr taig saffran vnd pheffer stos vnd tue das zusamen vnd tu es in ein moerser mit einem frischen smalcz vnd stoz das alles vnd ebems obem mit einem loffel vnd dekcz ez ebem mit einer schussel zu vnd ker den moerser dikch gein feur das er gleich hais hab vnd beleib wenn er hert wirt so seiag ab das smalcz vnd schutt das hin auf ain schussl vnd gib es hin versalcz nicht
  fladen nim lungel vnd seud sy wol vnd hakch sy klain vnd loeasz gnueg dorin vnd slach ayr dorin genueg vnd gwurcz es wol vnd mach ein plat von taig vnd secz es trukchen bestellen als ain schilt in dem fladen vnd mit huner gefult vnd gib es hin versalcz nicht etc 
 ain vasten fladen nim visch vnd waich sy in ein smalcz vnd geus dorvber ein dikche makein mandel mandel milch meng es wol mit reis mel vnd tu ein wenig smalcz daran vnd meng es wol mit wurczen vnd tu sy auf ain plat von taig vnd losz sy waikchen vnd gib sy hin versalcz nicht etc 
 kraphem von hecht darinnen nim guete mandel milch vnd nym als vil ophel als der visch ist vnd sneyd sy dorvnder vnd meng es mit einem wenig reis melbs vnd mach pleter von taig vnd leg es dorauf vnd lass waichen vnd gibs hin versalcz nicht etc 
 aber ein vasten kraphen nim nuss vnd stos in einem morser vnd nym als vil ophel vnd sneid sy dorin vnd mengs mit wurczen vnd full das in dy chrephlein etc 
 aber ein kraphen nim weachlisch weinper vnd als vil ophel dorvnder vnd stoss sy klain vnd tu gwuercz vnd fuls in dy kraphen vnd loszs es waichen versalcz nicht etc 
 ain ander vasten kraphen nim nuzz mit ganczem kernn als vil ophel dorvnder vnd sneyd sy vvrfelat vnd rost sie in honig meng es mit werczn vnd tu es auf dy pleter die do gemacht sein zu den kraphen vnd losz es pachen gibs hin versalcz nicht
 von einem gepachen das haist ein pelcz slach ain taig ab mit wasser vnd mit ayren mach in zu pletern du macht wol ij centum pleter machen wenn dy pleter gemacht sein so mach ein starkchs plat das vnden stee das als dikch sey als zu ainem koph nym dy pleter vnd leg  ains vber das ander nu nym ein nim sweinen smalcz vnd ein gestossen zuker vnd leg ain plat nider in das grosz pint vj eher zu einander vnd nym das sweinen smalcz vnd spreng das vnder domit vnd strew ain zuker darauf nu nym ain ander plat vnd mach das auch vaist mit dem sweinen smalcz vnd strew es aber mit zuker also mach du dir ij centum oder wye vil du wild sy muessen auch gar dunn sein nu must du habem ein praitz platz geraich vnd ij vinger vbrig nym vnd verbint dy pleter als du ainem choph tust der ranft mues eins vinger hoch sein nu nym es gar firleich vnd scheub es in eine ofem der nicht zu kalt sey luig oft dorczu wenn es wirt so hat es sein schir gnug das gepachen haist ein pelcz
 aber ein gepachens mach ein full von weinperrn vnd von ophel dorzu mustu zuker vnd ander gwurcz habem nu nym schon oblat nym der full vnd streichs auf das ain oblat nym das ander vnd leg es darauf vnd tukch es nicht zu vast also mach ir wye vil du wild nu nym vnd mach ein duannen taig von ayren ist es in der vasten so mach in von wein wildu dy oblat gancz pachen so zeuch sy mit den ortern durich den taig wildu nicht dos tun so sneid sie zu stukchen vnd tu in auch also gib es hin mit zuker es ist pald gepachen
 von manigerlay vleisch willdu fleich behalten von sand merteins tag vncz auf den sumer es sey rinder oder kostrawun oder sweine ygleichs soltu legen besunder das soltu salczen schon vnd berur es nidter mit den henden dem swein soltu abslahen sein fuess bey dem chnie vnd dy aren ab wie vil du der behalten wild vnd lasz in dem salcz ligen iij wochen also gancz nym sy nicht in dy plossen hent vnd dy sulcz geus der von in ein kessel oder phann vnd seud dy sulcz schoun vnd schawum sy so wirt sy lautter als ein wein vnd nym ein klains vessel vnd tu dy fuess dorin vnd dy aren der sulcz mues als vil sein das man es do mit dekch vnd hull es zu vnd loss sten vnd ge nicht vil dor czu
 ich kom in ein do fand ich nicht anderrs den ein kalb vnd must doch dauon zessen machen  so nym ein kalb vnd slach das vnd vach den swais in ain haissen wein vnd haer das kalb also gancz vnd slach im das haupp ab vnd kleub das haupp von einander vnd nym das hiernn daraus vnd das ander wasch schon vnd seud es rain douon mach ein haupp pressen nu nym dy fuesz vnd mach daraus ain sulczen nym das kres das reib vnd mach es schon nu nym den wampem vnd den magen v
 ein gmayn vleisch von einem kalb nim dy prust von dem kalb vnd sneid das lang nach der leng vnd gib fur ain vleisch hin versalcz nicht
 von einer gepraten gens in einem hafen ein gancze gans das das kros abgesniten sey dy stekch in ein engen irdein toph geus wasser darauf das sy be= dekch lass sy von vnden auf sieden auf einem drifues vermach den choph das der pradem icht aus gee schur tzue ein klain feur lass sy sieden das sy vil natraug werd vnd doch gar suesse milch vnd vj tutern vnd ij haupp chnouleach das mal zusamen vnd loss es mit der gans sieden vnd saffran es vnd gib sy gancz hin
 aber von gensen di gepraten gans mach ein das condiment das do geschirbem stet von dem zwiual in das condiment mach das chros
 von dem trappem hallse also vvll des trappem hals oder ander vogel nym sweinen vleisch herte ayr salua vnd kraut hakch das alles zusamen vnd full in domit den hals vnd seud in so er gar sey gesoten so leg in also haissen auf den rost beslach in mit ayren oder mit ayrtaig betreuff in mit smalcz vnd nym saffran vnd petersil vnd phenich mal das auf ain condiment so du pest machst vnd gib es hin
 von rintvleisch nim rintvleisch vnd seud es gar vnd salcz es wol so nym aslach genug vnd la das wol sieden in vaister prue das rintvleisch als du es dann hin gebem wild so tu vleisch vnd lauch zusamen vnd loss es es erwallen vnd gib es hin fur ein gut essen etc  etc  
  von gestukchtem vleisch nim gesoten vleisch das zu massen gesoten sey scheffein oder sweinen oder rindrein hakch es klain meng dorczu ayr gesniten spekch pheffer chum saffran vnd salcz mach ein plat von ayren vnd zutail das condiment darauf gleich vnd wint das plat zusamen zeuch es durich ein ayr taig pach es in smalcz oder an einem spis so es gar sey gesoten so sneid das entwerchs zu stukchen vnd gib es hin
 wie man vleisch macht in augsten allso machtu machen allerhand vleisch in den augsten wenn du es sieden wild so erwell es wol geus dy pru ab geus frisch wasser wider daran la es sieden gar vnd gib es hin
 wy man willpret macht in den augsten nim ij tail salcz das drittail gesoten wasser vnd sneid das vleisch zu stukchen vnd betreuff mit salcz lasses sten ein halbem tag vnd wasch es dann von dem plut vnd leg es dann in das gesalczen gesoten wasser das es wol darvber gee
 ein essen von einer gans nim ein gans stoess an ein spis vnd seud das kroese nym iiij herte ayr vnd ein prosem protz vnd kum vnd ein wenig pheffer vnd saffran vnd nym iij gesoten huner lebern vnd mal das zusamen mit esseich vnd huner prw zu massen feur vnd schell zwiual vnd sy dunn vnd tu sy in ein hafen vnd tu darczu smalcz oder wasser vnd lass sieden das sy waich werden vnd nym iiij ophel vnd sneid dy kernn aus als dy zwiual gar gesoten sein so tu ophel darczu das es waich beleib vnd tu dann das gemallen vnd dy ophel vnd zwiual all in ein phannen vnd als dy gans geproten ist so leg sy zu vnd tu sy in ein schon phann schussel vnd das condiment darvber gib es hin versalcz nicht
 von der spensaw ein gut essen von dem spenverel vnd von andern tieren nym ein spen verel vnd prat es kul spalt es enczway an dem haupp vnd raum mit einem holcz dy haut von dem vleisch so nym dann das varig vnd iij herte ayr vnd ij waiche ayr vnd schon prot saffran pheffer salcz hakch das klain vnd tu gesniten spekch darczu vnd full das verlein vnd sto an ein spis twing dy fuess vmb den spicz prates vnd betreuff es dikch mit smalcz wenn es wol geproten ist so gibs hin nym ein verlein vnd tu iem aus das vleisch vnd dy pain vncz an dy klan allso das das haupp vnd dy claa beleibem an der haut vnd sneid das vleisch vnd los dann dy pain aus vnd hakch das vleisch  klain vnd ayr vnd weissprot spekch salcz vnd gwurcz vnd mach ein full vnd vvll dy haut das sy werd als ein verlein vnd vvll es nicht zu uol vnd neae wider zu vnd leg es in ein wallunden kessel vnd lasses sieden vil nahen gar vnd leg es auf ain hulczen rost vnd prat es kule vnd gib es hin versalcz nicht
 von manigerlay gingen vnd von salsen etwas gutz etc  willdu das dir petersil wachs ee das dy huner syeden nym petersil der nicht vorr gewachsen sey vnd der sam mus halber heurig sein vnd halber virdig den soltu in ein roten wein legen do lasz in xij tag in sten do soltu nemen der erden do er aus gewachsn sey vnd nym weinrebem vnd prenn dy schon vnd mach aschen dar aus vnd nym ein pon stro vnd prenn das schon zu aschen von dem pon stro vnd von dem reben gleich vnd zwir als vil erden dorczu do der petersil auf gewachsen sey vnd meng das durich einander mit regenwasser nicht gar zu kalt nym ein hafen dekch vnd leg dy erden dorauf vnd tu den sam darin das des nicht zu vil sey vnd strew dy erden darauf das der sam bedek sey vnd lasses also ein weil sten vnd laa dy huner sieden so weagst der petersil ee dann dy huner sieden
 ain salsen von weinperrn nim wechlische weinper vnd reib dy klain vnd nym darczu den pesten weinper wein so du gehabem magst vnd sie domit durich ein tuch vnd nym darczu das pest gwurcz
 ain salsen zu huner nim petersil oder ander gruens kraut das rain sey vnd slach das durich mit esseich vnd gib es hin
 aber ein ander salsen nim mandel vnd wechlisch weinper es gleich vnd slach sy durich mit esseich vnd mit guetem wein vnd gib es hin
 zu ainem guetem senif nim senif sam vnd sauber den vnd stos den in einem moerser gar klain vnd es den durich ein tuch vnd stoz zimed plud vnd misch es vnder den seniff vnd twir es mit honisz honig sam vast vndereinander recht recht als der wachs per vnd wenn du wild so nym desselbem ein wenig vnd reib es mit wein so hastu gueten semf
  zu ainer salsen nim wein esseich vnd honig vnd leczlten vnd stos vnder einander vnd seich es durich ein tuch vnd seud es vnd geus an vnd iss sy kalt
 ein gute salsen nim salua vnd zinomey vnd wechlisch nusz das reib mit guetem esseich so wirt es gut gib sy hin
 ein salsen von weissen knouleach reib mandel kernn vnd semel zu weissen kob lauch vnd das gib zu gepraten gensen zessen
 ein guter senif nim geribem senif vnd tu darczu geribem zinomey do wirt er gut von gib hin
 ein naturleich salsen nim iij haupp knouleach pheffer mer dann ingwer temperir das zusamen lasz es sieden lass es prawun werden das ist ein naturlich salsen dy sol man essen in dem kaltem weter zu rind vleisch vnd zu gepraten huner
 ain andrew salssen nim salua mynczen polay petersil iungen vnd alten sauren ampher krebel dy krewuter wasch schon vnd derr sy an der sunn nym dorczu pheffer galgant ingwer zimey anis kardomomen kobebem negel muschcad plud parischorner vnd ein wenig arti kes das macht dy salsen schon vnd gederrt weiss prot aus dem allen mach puluer wenn du sy essen wild so temperir sy mit wein oder mit esseich dy behalt wy lang du wild vnd haist durre salsen
 ain condiment nim saur ophel nach sand merteins tag schell sy sneid aus dy kernn sneid sy dunne legs in ein honig getrankch lass es sieden allso lang bis es praun swarcz werrd das mach tu halten wy lang du wild das condiment haist doberis man mag auch kophel douon machen oder fullen
 ain agres nim weintrewbel vnd saur ophel vnd stoz das meng es zu samen mit wein trukch es aus dy salsen ist gut zu scheffein praten  vnd zu huner vnd zu vischen gibs hin
  aber ein condiment nim aslach vnd schell in reib in mit salcz meng in wein oder mit esseich vnd trukch es aus dy salss ist gut zu rindren praten
 aber ein salsen nim saur weinper vnd tu darczu saluay vnd ij knouloach haupt vnd spekch vnd stosz zusamen vnd trukch es aus vnd gibs fur ein salssen
 ain salsen von weichseln nim saur weichseln vnd prich in dy stil ab vnd seud sy in einem hafen mit irr aygen pru vnd wann sy gesieden so schut sy aus vnd lass kuelen vnd slach sy durich ein tuch gib sy hin
 von grun met nim honig von iungen pein do machst ein grun met dem tw als du dem andern hast getan kain prawn tu nicht daran
 ain kerstrankch nim weichsel dy zeytig sein der nym ein multer vol oder zwo oder wy vil du wild habem dy lass ab syeden vnd slachs durich ij oder iij wildu ein kerstrankch habem so soltu in veriesen lasen vnd loss in ligen also lang bis das newur wein kumpt nym den pesten most den du macht gehabem den la sieden vnd lass in veriesen wann er wol veriesen sey denn geus dorin das es nicht zu uil sey so beleibt es bey seiner varb wiltu den trankch gut habem so tu vvrcz doran nym ein sekchel vnd du das gwurcz dorin ingwer galgant chanel vnd zimey vnd neglein solt habem dy paris chorner vnd den gamel den soltu stossen lassen nym ein virdung den heng doran vnd tu es in das vas den galgant vnd den zimey dy sneid vnd tu dy gwuercz alle in das sekchlen vnd henkchs obem zu dem peil in vnd verpeil es schon wann es wer zu starkch so nym das sekchlen herraus vnd trukchen es bey dem ofem vnd lass in stan so wirt er gut
 wie du met solt machen nim honig als vil du sein habem wild als vil sein in dem werkch ist so nym ij als vil wassers das geus doran pall es rain aus nym ain neus ay das leg daran als lang du wasser darin das ay plekch magst des ay nicht habem so nym ein frische reglspieren so sicht man wann es sein genug hat das la durich ein tuech das das wachs douon kuam tu es in ein kessel seud es rain faym es rain vnd
 
 